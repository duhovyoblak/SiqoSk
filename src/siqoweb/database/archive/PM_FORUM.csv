ITEM_ID,PARENT_ID,USER_ID,FORUM_ID,C_FUNC,N_LVL,TITLE,NARRATOR,ITEM,D_CREATED,D_CHANGED,WHO
1,0,SIQO,SYSFORUM,A,0,SYSFORUM Root item,Palo4,SYSFORUM je defaultné fórum sytému PagMan Item,2024-02-28,2024-02-28,SIQO
5,0,SIQO,SYSFORUM,A,0,Systémové fórum,Systémák,Eta sistemma ...,2014-05-25 20:54:56,2014-12-16 16:39:45,palo4
6,0,SIQO,FYZ,A,0,Principia Informatica,Palo,.,2014-06-04 20:58:56,2015-02-01 19:06:01,palo4
12,7,Anonymous,SYSFORUM,A,1,Test edit,Anonymous,Položka 12,2014-12-16 21:27:51,2014-12-22 16:26:53,palo4
47,0,palo4,NOTES,A,0,Odkazy adminovi,palo4,Fórum odkazov adminovi,2014-12-23 20:42:15,2014-12-23 22:19:10,palo4
48,47,palo4,NOTES,A,1,2 Ako sa prihlásim do aplikácie ?,palo4,New item from ID 47,2014-12-23 22:19:41,2014-12-25 16:20:09,Anonymous
49,47,palo4,NOTES,A,1,1 abcd sefcsd sav svqaerg Môžem sa stať členom tímu ?,palo4,New item from ID 47,2014-12-23 22:21:14,2014-12-25 16:31:33,Anonymous
50,0,palo4,FAQ,A,0,Frequently Asked Questions,palo4,"Dobrý deň a vitajte na stránkach SIQO.  Na tomto mieste by ste sa mali dozvedieť základné informácie o projekte SIQO. Prosím, prečítajte si ich predtým, ako sa rozhodnete kontaktovať administrátora SIQO stránok.  Ešte raz Vám želám pekný deň, Pavol Horanský",2014-12-25 16:41:51,2016-05-15 08:58:17,palo4
51,50,palo4,FAQ,A,1,1 Pre koho je projekt SIQO určený,palo4,Stránky projektu SIQO sú určené pre úzku skupinu ľudí okolo niektorej z aplikácií. Základné informácie o každej aplikácii sú dostupné aj pre anonymného používateľa v príslušných záložkách úvodnej stránky (Homepage) {SPLIT} Momentálne sú aktívne aplikácie  'Oral History' 'Principia Informatica' 'Grafórum' 'Nebeská mechanika' 'Is This Just Fantasy?',2014-12-25 16:43:29,2017-08-20 17:45:19,michal
52,50,palo4,FAQ,A,1,2 Môžem sa stať členom SIQO projektu ?,palo4,"Ale áno, samozrejme. Stačí sa dohodnúť s adminom, ktorým je v súčasnosti duhovyoblak@gmail.com",2014-12-25 16:44:22,2015-01-03 19:18:06,palo4
53,50,palo4,FAQ,A,1,3 Ako sa prihlásim do SIQO prostredia ?,palo4,"Do stránok SIQO projektu sa prihlasujte pomocou login-u a password-u. Keď ich budete mať pridelené, prihlásite sa cez položku menu 'Guest user' vpravo hore na lište menu.",2014-12-25 16:45:03,2015-01-03 19:20:01,palo4
54,50,palo4,FAQ,A,1,4 Sú informácie v SIQO projekte verejné ?,palo4,"Nie, vo väčšine prípadov informácie uložené na stránkach projektu SIQO nie sú určené na verejné publikovanie a sú dostupné len pre identifikovaných používateľov, prihlásených pomocou mena a hesla. Verejné prehliadanie je nastavené len na fórach F.A.Q. a na objektoch niektorých aplikácií.",2014-12-25 16:47:03,2016-05-15 10:35:37,SIQO
55,50,palo4,FAQ,A,1,5 Aké práva budem mať v SIQO projekte ?,palo4,"Práva na stránkach projektu SIQO sú odstupňované v rozsahu Reader-User-Writer-Admin. Reader má právo čítať informácie určné pre všetkých používateľov SIQO stránok. User má právo používať konkrétnu aplikáciu/stránku/objekt. Writer má právo vkladať informácie na stránky SIQO. Admin môže všetko. Teda, skoro všetko...",2014-12-25 16:48:19,2015-01-03 19:25:18,palo4
56,0,palo4,OHISTORY,A,0,Oral History,palo4,"Nektorí ľudia zbierajú známky, iní umelecké predmety a ďalší dovolenkové destinácie.  Ja zbieram ľudí. A ľudia - to sú príbehy. Príbehy veľké, obsahujúce celý ľudský život i príbehy malé a nenápadné, z ktorých sa tie veľké skladajú ako korálky do náhrdelníka. Príbehy na týchto stránkach porozprávali a napísali skutoční ľudia tak ako si ich uchovali v pamäti. Nie sú vymyslené, možno iba trochu prifarbené časom spomienok. {SPLIT} Príbehy sú - hovorí Exupéry - ako lode, prenášajúce myšlienky, túžby a obavy ľudí cez vlny času do budúcnosti. Niektoré sú silné, dramatické, plné vášní a smrti -  z tých sa možno stanú povesti či mýty. Iné dajú základ tradíciám a rituálom a stanú sa tak volebným právom dávnych predkov v našich časoch. Tieto príbehy nie sú hrdinské ani určené na prednášanie pred tisíchlavým zástupom. Sú malé a nenápadné, ale stali sa našim blízkym a ľuďom, na ktorých nám záleží. Sú určené pre daždivé popoludnia duše, kedy treba zaliezť do seba a dopriať si niečo dobré.  A nič nie je lepšie ako dobrý príbeh starej mamy.",2014-12-26 14:22:11,2015-01-25 14:57:36,palo4
57,128,eva,OHISTORY,A,2,(1936 - 1960) Vilo – cirkusant ?,Babka Evka,"{IMAGE, 98, , 25%, right} Žarnovica, to nie je len taká obyčajná dedina. Hron dôstojne tečie popri ceste, pred ním sa na vŕšku vypína renesančný kaštieľ. Novopostavená píla už dva alebo tri roky chrlí rezivo - a to zďaleka nie je všetko. Sídli tu renomovaná nábytkárska dielňa pána Kalmana. Jeho orechový nábytok má v širokom okolí výborný zvuk. Záujemci oň sú nielen z blízkeho okolia, ale aj z Budapešti či z Prahy.  Po ulici sa prechádza Košičan Vilo Botorče. A premýšľa. Ach, Košice! Im sa tak skoro nevyrovná žiadne mesto, nielen dedina. Korzo, široké ulice, električky, divadlo, zmrzlinárne, Dóm svätej Alžbety. Ale najviac futbal. Futbal a rozhlas. Na futbal sa rád díval. Sledoval hráčov ako spolupracujú, ako klamú telom súperov. Sám nešportoval. Možno by sa aj na to dal. Najstarší jeho brat Ernest bol notárom. Od  neho o rok mladší brat Štefan bol vášnivý futbalista. Behal o dušu. Neraz pribehol domov spotený a rovno pod vodovod. Matka veľmi nerada videla jeho spotenú tvár. Mala želanie, aby jej  deti mali dobré vzdelanie. Pre ňu športom bolo len korčuľovanie. {IMAGE, 9, , 35%} Raz Štefan prišiel domov rozhorúčený, unavený. Ľahol si do postele. Matka zistila, že má horúčku. Bolo to veru zlé. Asi o 6 týždňov zomrel na zápal pľúc. Matka mu vyčítala, že rozhorúčený pil studenú vodu. Či to bola pravda alebo nie, Vilo to nevedel. Vtedy ešte ani nechodil do školy. Vraj Štefanove  posledné slová boli 'keby som ešte raz deckom bol, mama, poslúchal by som ťa'. Tak sa to tradovalo v rodine. Aj cintorín v Košiciach bol pre Vila milé miesto.Tam bol pochovaný jeho starší brat Štefan. Ešte teraz si spomínal, ako sa študenti a profesori z gymnázia zúčastnili Štefanovho pohrebu, lebo bol študentom maturitného ročníka.  Vilo prišiel až za dedinu ku futbalovému ihrisku. Tu sa mládež neschádzala na korze, ale pri ihrisku. S dvomi peknými blondínkami sa rozprávali chlapci aj dievčatá. Sú to Kalmanove dcéry, Mária a Jozefína. S Máriou sa už poznal. Prišiel bližšie k nim a žartovali až do večera.  Futbal a rozhlas. Vilo bol výrečný mládenec. V Košiciach boli futbalové zápasy obľúbené a rozhlas chcel priniesť svojim poslucháčom všetky udalosti a zážitky. Vyzvali Vila, aby sledoval zápas a komentoval pred mikrofónom, čo sa robí na ihrisku. A tak sa stal Vilo športovým redaktorom košického rozhlasu. {IMAGE, 99, , 30%, right} Ako sa Vilo dostal do Žarnovice? Jednoducho. Jeho sestra, on ju volal  Icuka, sa vydala za absolventa košickej priemyselnej školy, ktorý mal zásluhu na tom, že sa žarnovická píla dala do prevádzky. Teraz s manželom bývala v kaštieli. Na prvom poschodí bolo Riaditeľstvo štátnych lesov, ktoré sa po vybudovaní novej budovy vo Zvolene tam malo presťahovať. Na druhom poschodí bol ich byt. Vilova sestra prvé dieťa potratila, druhé dieťa bolo ešte veľmi malé, preto jej matka chcela  pomôcť. Predala rodinný dom v Košiciach a s manželom kúpili dom v Žarnovici. A tak sa Vilo s rodičmi presťahovali do Žarnovice Vilo si obľúbil najprv Máriu, ale svoje srdce dal Jožke. No a pán Kalman sa pýtal, čím sa pán nápadník jeho dcéry živí. Bol to však konzervatívny človek. Poznal Vilovu sestru, pretože si uňho objednala obývaciu izbu. Odoberala nábytok po jednotlivých kusoch a vždy podľa dohody zaplatila. Bola to teda seriózna rodina. Ale aký je rozdiel medzi športovým redaktorom v rozhlase - jedno rádio pán Kalman mal - a cirkusantom? A tak ak chcel Vilo Jožku mať za manželku, neostávalo mu nič iné, len zmeniť zamestnanie. Tak sa aj stalo.  Teta Jožka bola šikovné dievča, v Budapešti sa vyučila za krajčírku. {IMAGE, 100, , 30%} Na mladú rodinu sa valili ťažké časy vojny. Vilo narukoval do Slovenskej armády a pochodoval s ňou na východ.Bol veliteľom delostreleckej čaty. Prihodila sa taká udalosť, že strely z niektorého dela dopadli na vlastných vojakov. Vilo bol presvedčený, že to nebolo z jeho dela, no niekto ukázal na neho. Rýchly vojenský súd ho odsúdil na smrť zastrelením. Už stál pred popravčou čatou. V tom zbadal, že sa  blížia nepriateľskí vojaci. Nerozmýšľal, rozbehol sa. Možno ho zastrelia vlastní vojaci alebo nepriatelia... Dobehol k Červenej armáde. Neskôr bol zadelený k Českoslovenkej armáde Ľudvíka Svobodu. S touto armádou bojoval aj na Slovensku a došiel až do Prahy. Po vojne sa usadil s rodinou v Liptovskom Hrádku, neskôr sa presťahoval do Žiliny. Už ako ženatý, otec troch dcér, vyštudoval Právnickú fakultu v Bratislave. Stal sa právnikom na Krajskej správe lesov v Žiline. {SPLIT} Po novom rolu 1947 Edo veľmi ochorel. Najprv ho operovali na slepé črevo, potom sa mu rozvinul zápal pľúc. Mama s ním bola v nemocnici. Edovi skutočne išlo vtedy o život. Našťastie sa mame podarilo zohnať vtedy absolútne nedostatkový zázračný liek penicilin.  Pichali mu injekciu každé štyri hodiny. Mama oznámila Vilovi Edov zdravotný stav a on ako krstný otec ho prišiel navštíviť. Vtedy sme bývali vo Zvolene. Veľmi sa tešil, že sa Edovi už pomaly uľavuje. {SPLIT} Vilo nás často navštevoval aj v Bratislave. Nikdy nezanevrel na sledovanie fudbalu. Vlastne nás vždy navštívil, keď pricestoval na fudbalový zápas Slovan - Červená hviezda. Len neviem, ktorému mužstvu fandil. On bol skutočne zhovorčivý človek.Spomínal na situácie, ktoré zažil po čas vojny. Častejšie však  a veľmi rád spomínal na časy štúdia na vysokej škole. Spomínal na prednášajúcich a na skúšky. Tieto spomienky sa mi viac páčili, lebo vždy končili šťastne a ja som tiež už bola vysokoškoláčka.  {SPLIT} Plat právnika v tých rokoch bol skutočne minimálny, a tak sa naňho obracali aj klienti ako na advokáta  Raz obhajoval muža, ktorý tvrdil, že nie je otcom istého dieťaťa. Spor o otcovstvo trval dlho. Raz toho muža aj opil, aby ho nevodil za nos. Aj tak sa muž nepriznal. Vraj mali tú ženu pri spaní niekam odniesť alebo niečo podobné. Vyzeral ten prípad až nenormálny. Raz mi ujo Vilo povedal že keby bol lekárom, chcel by byť psychiatrom. Vraj nemôže byť nič krajšie, ako niekomu vrátiť jasnú myseľ. Ujo Vilo bol príjemný človek, no dožil sa len 54 rokov. Teta Jožka sa dožila vysokého veku, skoro až deävaťdesiatky. Sestra Jožky, Mária, sa vydala za Červinku,  ten bol baník. Peter Červinka, ktorého dobre poznáš, veď nás v Piešťanoch navštevoval, je jej syn.     napísané15. augusta 2008",2014-12-26 14:44:54,2016-04-24 21:06:00,palo4
58,128,eva,OHISTORY,A,2,(1956) Stará mama Zuzana a Zväz žien,Babka Evka,"{IMAGE, 36, , 30% } Zuzana Pančušková bola v dedine obľúbená. Nečakala na pozdrav ani od mladších, sama sa rada prihovorila. Ako sa majú, čo im rastie v záhradke, či je pekná chvíľa, (to znamenalo, či je pekné počasie). Klebety veru neroznášala. A tak bola pre celú dedinu stryná. Aj ja som mala rada rozhovory so starou mamou. {SPLIT}  V Ivachnovej nebývalo zvykom vysedávať na návštevách. Na čaje, kávičky alebo iné posedenia nebol čas. Predsa však raz niekto zaklopal na dvere. Do pitvora vošla mladá, veľmi tenká slečinka. Nepozdravila 'Pochválen' ako bolo zvykom, ani dobrieho zdravia vinšujem. Predstavila sa, že je zo Zväzu žien a chce hovoriť s miestnymi ženami. Nuž ja som miestna, aj žena, tak vitajte. Len mi povedzte, prečo ste taká tenká. Vysvetlila, že ona taká chce byť. Preto sa aj tak stravuje aby len nestučnela. Nuž a čo jedáva? Len riedke a tekuté pokrmy. Kávu, čaj, polievku. Keď sa usadila, začala hovoriť, prečo navštevuje ženy na dedinách. Teraz, keď je nová doba, ženy musia byť uvedomelé. Preto si založili zväz, aby mohli presvedčiť všetky ženy, že svitli nové časy, že sa musia snažiť aby zajtrajšky boli ružové. Pre ženy to znamená oslobodenie. No toto, myslela si Zuzana, veď vlastne každá žena sa chce vydať - a teraz oslobodenie? A tá tenká pokračovala. Žena nemá byť zatvorená v kuchyni, variť, obsluhovať muža, vychovávať deti. Musí mať možnosť samostatne pracovať, že vraj sa realizovať. A to je čo? Ukázať, čo je v nej. Mať vlastný príjem. Rozhodovať o svojom osude. Nuž ja som veru nikdy nebola zatvorená v kuchyni. Od mladosti som pracovala na poli, pri senách to bývalo prekrásne, voňavé. Výhľady z našich polí sú nádherné. Aj vtedy, keď sme švábku kopali som bola na poli. Veď sa mi môj syn skoro tam aj narodil. Ledva som dobehla domov. A vychovávať ho, to bola veľká radosť. Potom som túžila mať druhé dieťa, lebo on už mal 6 rokov. Keď sa mi pošťastilo, že som dcéru čakala, veľmi som dávala pozor, aby som zle nestúpila a neprišla o dieťa. Stará mama slečinku počúvala a premýšľala. Proti novotám ona predsa nikdy nič nemala. Aká bola rada, keď vyregulovali Váh a už povodne ľudí nestrašili. A tiež vtedy, keď zaviedli rozhlas po drôte a mohla počúvať miestne hlásenie a pesničky, len čo otočila gombík.   Nejde len o prácu, vysvetľovala tenká. Ženy sa musia mať aj kedy zabaviť. Zaspievať si, ísť na výlet. To sa už Zuzane lepšie páčilo. A tak v dedine založili spevácky súbor. Večer spievali piesne z okolitých dedín. Tak im to išlo dobre, že na silvestrovskej zábave vystúpili na pódium a tam spievali. Aj Zuzana s nimi vystupovala. Už sa nepamätá, či aj spievala, alebo len otvárala ústa aby sa nepovedalo. To vtedy bolo v novovybudovanom kultúrnom dome.  {SPLIT}  Ale to hlavné, prečo sa jej nakoniec Zväz žien zapáčil, bol výlet do Vysokých Tatier. Veru bola najstaršou účastníčkou ktorá sa vyviezla v lanovke na Lomnický štít. A ty, Evička, ty si tam už bola? To bola jej otázka pre mňa. {IMAGE, 105, , 50% } Vždy som mala rada ženy. Keď zomriem, ony ma vynesú z môjho domu. A stará mama, ktoré ženy máš najradšej, tie zo zväzu, alebo tie ružencové? To sú tie, ktoré sa modlia ruženec. Každá sa modlí celý týždeň jeden desiatok. Na konci týždňa si posunú desiatok. To je tá veta, ktorá nasleduje po „Ježiš, ktorý....“, a tak sa pomodlia celý ruženec. Všetky mám rada, tie sa dobrie i tie, a veď to sa tie istie. Ony sú vo Zväze žien a modlia sa ruženec.  Tak sa aj stalo. Keď sme starú mamu pochovávali, pán farár povedal pekné slová o tom, že chcel osláviť jej storočnicu, ale chýbajú 4 mesiace. Potom sme sa všetci aj s tými ženami zo zväzu pomodlili ruženec.    napísané 20. augusta 2008   pridané 25. októbra 2O17  pozdrav 'Pochválen...  ' má pokračovať  ' buď Ježiš Krisus'. To bol bežný pozdrav na dedinách.",2014-12-26 15:59:09,2018-02-10 10:28:48,palo4
59,128,eva,OHISTORY,A,2,(1934) Turkyne fajčia,Babka Evka,"{IMAGE, 56, , 40%} Teta Mica, mamina sestra, sa vydala veľmi mladá za geodeta z Ostravy Jozefa Hrubého. Prijal miesto geodeta v Turecku, a tak krátko po svadbe odcestovali. Žili v Turecku niekoľko rokov. Narodili sa im v tom cudzom svete dve dcérky. Dostali turecké mená, jedna bola Indikám a tá druhá neviem aké meno dostala. Vrátili sa z dôvodu, že ujo Jožo ochorel na maláriu.Po návrate nechali dievčatká pokrstiť v katolíckom kostole. Kňaz neprijal moslimské mená, preto staršia sa volá Viera a mladšia Dita. Ani Dita nebolo bezproblémové meno, ale nakoniec bolo prijaté. {SPLIT} Usadili sa v Čičmanoch, v kaštieli na konci dediny. Tam ujo Jožo viedol geodetickú kanceláriu. Dosť času trávili aj v zámku v Kuneráde. Po čase znovu čakali dieťa. Ujo Jožo si obliekol smoking, na stôl pripravil šampanské. Potom, ako aj pri predchádzajúcich pôrodoch, chytil manželku za ruku a rodili. Teta Mica tvrdila, že pri takomto spôsobe rodenia nie sú žiadne bolesti. Ja to neviem posúdiť, lebo pri mojich pôrodoch ma nikto za ruku nedržal. Keď sa dieťa narodilo a s hrôzou zistil, že to nie je tak túžobne očakávaný syn, hneď sa z parády vyzliekol. Či vypil šampus, rodinné kroniky neuvádzajú. Bola to dcéra Herta, neskôr inžinierka chémie pani Stradiotová. No ale dočkal sa. O 8 rokov sa mu narodil syn Dušan, neskôr lekár gastroenterológ v Žiline. {IMAGE, 57, , 40%, right} To ale nebolo ešte všetko šťastie. Ešte sa narodila jedna dcéra. Keďže sa narodila cez povstanie, dostala meno Táňa. Čas plynul a tri najstaršie dcéry mali nastúpiť do gymnázia. Tak teta Mica našla v Žiline peknú vilku. Boli tam dve izby, veľká hala, ktorá sa používala ako denná izba, kuchyňa, izba pre slúžku a príslušenstvo. Vilka bola v záhrade s ovocnými stromami. Vilku prenajala, tu ubytovala dievčatá, aby chodili do školy a starali sa o seba. Nepravidelne ich chodila navštevovať, aby zistila, ako sa správajú. Všetko bolo, ako naplánovala. Dievčatá sa dobre učili aj dobre správali. Až na to, že Dita fajčila. A to nielen doma a vonku, ale aj v škole. Keď to zbadala triedna profesorka, ihneď ju predviedla pred pána riaditeľa. Pán riaditeľ dievčenského gymnázia videl študentku s blond vlnitými vlasmi, modrými očami, len pleť nemala úplne bielu. Prísny pohľad a otázka riaditeľa trafila Ditu. Vedia to rodičia? Čo sa dá na takú otázku odpovedať? Predsa povedať „nie“ by bola najväčšia pohroma, teda ostávalo len „áno“. Chmára v očiach riaditeľa znamenala len jedno. Odchod z riaditeľne. Dita ani nepočula ako si odfúkol. No toto, tie Turkyne fajčia! {SPLIT} V rokoch po vojne bolo málo bytov. Roznieslo sa, že vo vilke bývajú len tri dievčatá. No v tom čase už celá rodina bývala vo vilke. Z úradnej moci sa ku nim mal nasťahovať podnájomník. Keď ten človek prišiel, teta Mica mrkla na dcéry. Tie začali trojhlasne spievať, Dušan s Táňou sa začali klbčiť a nádejný podnájomník bežal kade ľahšie.  Každé prázdniny som nejaký čas trávila u nich. Nikto okrem Dity nefajčil. Ani ujo Jožo, aj tak zomrel 62 ročný na rakovinu pľúc. No ale tureckú kávu pili vo veľkých množstvách. Mne to bolo zvláštne, lebo my sme pili len meltu s mliekom, to bola biela káva.  Raz, keď som bola gymnazistka, no teda žiačka 11-ročnej strednej školy, Dita študovala Lekársku fakultu v Bratislave (Dušan študoval neskôr v Prahe), cez prázdniny u nich chcela ma zasvätiť do jej neresti. Zapálila mi cigaretu. Keď som si potiahla, hneď som vedela, že zo mňa Turkyňa nikdy nemôže byť.      napísané 22. augusta 2008",2014-12-26 16:00:43,2015-12-17 19:39:03,palo4
60,128,eva,OHISTORY,A,2,(1920) S láskou sú starosti a bez nej ešte väčšie,Babka Evka,"Omamina najmladšia sestra Margita, naša milá Giti-néni, mala s láskou starosti. Bola ešte dievča, keď jej umrela matka. Matka bola chorá na žlčníkové kameme, mala veľké bolesti a prichádzali Vianoce. Ona ju volala Grétka. Keď  matka nemohla pripraviť vianočnú večeru, poslala ju k  svojej najstaršej  dcére Ľudmile. Tá už bola vydatá a mala deti. To bola naša omama a naše sesternice a  bratranci z druhého kolena ju volali Miluš -  néni. Boli veru ťažké časy. Bola vojna a kruté mrazy. Žilinské dievčatá štrikovali šály, rukavice, ponožky, čo ktorá vedela. Potom to spolu posielali vojakom na front. Aj Giti-néni uplietla rukavice, pribalila k nim aj pekný povzbudzujúci list pre vojaka, ktorý balík dostane. Onedlho jej prišiel z frontu list. Písal jej vojak, ktorý dostal od nej rukavice. Potom si niekoľkokrát dopisovali. Ten vojak mal dostať dovolenku a otec Giti-néni pozval vojaka k nim na návštevu. Vojak rád prišiel. S Giti-néni si veľmi porozumeli, až natoľko, že začali uvažovať o spoločnej budúcnosti. {SPLIT} Vojna sa skončila, prešiel nejaký čas a nádejný ženích nechodil. Boli zlé časy, všeličo sa mohlo stať.  Giti-néni mala ďalšieho nápadníka. Trávila s ním niektoré popoludnia, chodieval aj k nim. Avšak jej otec videl, že dcéra nie je šťastná. Pýtal sa jej o čo ide. Zverila sa otcovi, že ten chlapec je trochu vulgárny. Tak jej otec poradil, aby sa s ním nerozprávala. A tak sa Gitka viac venovala klavíru, ako schôdzkam s nápadníkom.  {SPLIT} Raz dcéra trávila letný večer s otcom. Ona hrala svoje obľúbené melódie na klavíri, otec fajčil dlhú fajku. Takú dlhú, že keď sedel, koniec fajky bol na zemi. Keď chcel fajčiť, niekto mu ju musel zapáliť. Raz to boli vnúčatá, inokedy dcéra Gitka.  Keď jej klavír stíchol a oni sa rozprávali o svojich denných zážitkoch, zaznela pod ich oknom pieseň. Spieval mužský hlas a sprevádzali ho strunové nástroje. Zpoza záclony opatrne, aby ju nik nezbadal, Gitka sa prezvedala, kto to spieva. A veru ho spoznala. Bol to kominársky majster Vinco Slezák. A fešák. Otec videl, že takáto serenáda nie je dcére proti mysli a tak ju povzbudil. Poradil jej, aby mu odpovedala. No ale ako sa to dá urobiť? Gitka, zhasni svetlo, potom ho znovu zapáľ, a tak to urob tri razy. Neboj sa, on to pochopí. A veru to Vinco pochopil. Zanedlho bola svadba.  Vinco už nemal rodičov. Zdedil po otcovi kominársku živnosť, ale aj malú švorročnú sestričku. Giti-néni ju prijala a vychovala so svojimi deťmi. Bola  to Pavlínka. Budúca Vašova svokra, čo teraz žije v Toronte. Raz v jeden deň, keď už mala Giti-néni tri svoje deti, stretla na ulici muža, ktorý na ňu dlho hľadel. Prizeral sa, prizeral, ona nevedela, čo mu má povedať, ani on toho veľa nenahovoril. Prv, ako odišiel, povedal jej, že keby čokoľvek potrebovala, on pre ňu hocičo urobí. A už ho nebolo. Rozmýšľala, rozhutovala, a nakoniec si skoro bola istá, že to bol jej vojak. Nuž, boli to ťažké časy, nevie, čo sa s ním stalo, aký bol jeho osud. Vojna a roky po vojne ho mohli najrozličnejším spôsobom zasiahnuť. Čo bolo, už sa minulo. Roky plynuli a kominársky majster ochorel. Dostal zápal slepého čreva. Jeho kamaráti lekári boli práve na poľovačke. A tak zomrel, keď Giti-néni mala 37 rokov. Nuž chytila sa živnosti a dobre ju riadila. To však všetkým starostiam nebol koniec. Prišlo znárodnenie a o živnosť prišla. Vtedy veru nemala žiaden príjem, to bolo pre ňu veľmi ťažké obdobie.  {IMAGE, 11, , 50%} Ja sa na ňu pamätám, že bola vždy vtipná a veselá. Neskôr bola operovaná na žalúdočné vredy a tiež zle počula. Jej dcéra Denisa bývala v Bratislave a často ju navštevovala. Neraz navštívila aj nás, keď sme bývali na Mýtnej ulici. Pri jednej návšteve sa ma Giti-néni pýtala, Evička, na akú skúšku sa teraz pripravuješ? Povedala som, že na embryológiu. A to je čo? To je všetko, čo sa stane, kým sa dieťa narodí. Zdesená Giti-néni sa pozrela na moju mamu a začala hovoriť s ňou maďarsky. No moja mama povedala, po slovensky, že lekár musí vedieť všetko, aj také veci. Darmo som sa bránila, že to nie je sexuológia. Giti-néni si svoju vdovskú časť nikdy neporušila a nepošpinila, teraz nechce nič také počuť. Nakoniec mi aj toto odpustila, lebo bola chápavá a tolerantná. Veru taká bola naša milá Giti- néni.                napísané 25,augusta 2008  poznámka napísaná 9. júna 2015:  Vašo mi napísal, že Pavlínka sa v týchto dňoch dožila 101 rokov.",2014-12-26 16:02:38,2016-04-24 21:04:46,palo4
61,128,eva,OHISTORY,A,2,(1894) Tri plátenné kolieska,Babka Evka,"Moja omama sa narodila v Liptovskej Teplej. Tam sa usadil jej otec Jozef Srnka s manželkou Máriou Sečányiovou, ktorej otec patril k budatínskemu panstvu. Bývali v starej srnkovskej kúrii. Tá stála na pravej strane Váhu neďaleko  terajšieho mosta do Ivachnovej. Ja som tú kúriu vídavala už ako zrúcaninu, keď som občas navštívila  rodičov môjho otca v Ivachnovej. Teraz na tom mieste po stavbe nie je ani stopy. Matka omaminej matky sa za slobodna volala Pekáriková. Toto vraj Vilo zistil počas Slovenského štátu, keď bolo nutné poznať svoj pôvod.  {IMAGE, 76, , 35% } Jozefa Srnku zaujímali kolieska a šraubíky, a tak zhotovil vežové hodiny pre kostol v Liptovskej Mare. Kde je ten kostol a tie vežové hodiny dnes, to neviem. Technika bola pre omaminho otca stále lákavá, tak sa v správnom čase stal šéfom nákladnej stanice v Žiline. Na ulici, vedúcej zo stanice do mesta, postavil veľký dvojposchodový dom. Ten dom stojí ako druhý alebo tretí smerom ku Koliesku na východnej strane ulice. Poznáš ho tak, že je na ňom pripevnený kríž a nejaký  ' latinský'  nápis. Zachovanie kríža bolo stanovené v kúpno-predajnej zmluve keď dom predával. Počas socializmu ten kríž tam bol. Teraz som dlho nebola v Žiline, tak neviem, či sa niečo nezmenilo.  Jozef Srnka pred svojou smrťou, teda roku 1921, dom predal, peniaze rozdal ako dedičstvo svojim piatim dcéram - boli to Ľudmila, Gizela, Amália, Vilma a Margita -a jednému synovi Ladislavovi. Všetky dcéry mali veľké rodiny, len syn Ladislav mal len jednu dcéru, Ester, vydatú Medňanskú. Jej manžel bol príbuzný významného maliara Ladislava Medňanského.Jozef Srnka tiež dal postaviť na cintoríne v Žiline rodinnú hrobku. Neraz vraj svoje deti chcel potešiť tak, že hovoril: deti moje nič sa nebojte, po smrti budeme všetci spolu. {SPLIT} {IMAGE, 27, , 33%, right } Omama chodila do cirkevnej dievčenskej školy. Pri záverečných skúškach sa stala  nečakaná vec. Učiteľka-mníška prestala omamu vyvolávať, lebo s hrôzou zistila, že žiačka má na šatách vzadu červenú škvrnu. Keď prišla omama domov, matka jej povedala, že sa nemá ničoho báť, že je všetko v poriadku, a že má isté povinnosti. Z košele vystrihla tri plátenné kolieska, dala ich omame do ruky a poslala ju, aby jeden zaniesla do krčmy, druhý do kostola a tretí pustila dolu potokom. Čo to malo znamenať? O tom sa čoskoro presvedčila. Spoločenské záležitosti a chlapci okolo nej sa ukázali v dobrom svetle. S kamarátkami chodievala tancovať do Remeselníckeho domu, ktorý stojí na konci parku čo je najbližšie ku stanici. Veru chodili sa zabávať s chlapcami, aj keď pán farár kázal, že tanec je príležitosť ku hriechu, a tomu sa treba vyhýbať. Najviac s ňou tancoval študent Peter Božek. Ten sa však nepáčil jej matke. Mala k nemu výhrady. Študent? To je nespoľahlivá budúcnosť, to je ako vojak. Po dlhej dobe, keď omama už oslávila zlatú svadbu, dostala list. A v tom liste bola fotografia kňaza z príležitosti 5O. výročia jeho vysvatenia.. Videla som tú fotografiu. Vraj, keď sa omama za Petra nevydala, dokončil štúdium na kňažskom seminári.  Medzi dievčatami sa hovorilo, že  ktorý muž sa postaví  na vianočnej polnočnej omši ku dievčaťu, to bude jej manžel. Keď sa k omame postavil školský inšpektor, povedala si, že na povery sa nemá veriť, lebo je pre ňu starý. Matka jej to schválila. No ale ten Štefan Botorče, ten poštový úradník, telegrafista, nie tak veľmi od teba starší, ani nie celkom desať rokov. A nepije, nekartuje a prečo by si ho nechcela? A tak bola svadba. V auguste 1898. Omama mala vtedy 17 rokov. Náboženské záležitosti boli tiež v poriadku. Nebola taká roztopašná, ako sa jej priznala jej stará matka. Zo žartu sa vraj spovedala, že sa bozkávala s farárom. Spovedník to zobral vážne a povedal jej, že pán farár to odmodlí. {SPLIT} {IMAGE, 26, , 50% } Prvé dieťa sa narodilo  omame až po troch rokoch manželstva, vraj bola taká cudná. Prvé roky manželstva prežila v Žiline, aj naša mama sa narodila tam, ale neskôr sa presťahovali do Košíc.Celý život náboženstvo brala veľmi vážne. Najviac bola rozhorčená, keď do Košíc prišli 'červení'-jedná sa o Republiku rád roku 1919-, práve keď išla procesia na Veľkú noc okolo Dómu, a vykrikovali, smiali sa a neúctivo sa vyjadrovali. Pán biskup zahalil svojim plášťom sviatosť oltárnu, prerušil procesiu a vošiel do chrámu. Dolu vodou hodne stratila. Z dedičstva kúpila v Košiciach dom, aby mali kde bývať, a ostatné peniaze dala do banky, a o tie cez krízu prišla. Potom žili v   Žarnovici, kam sa jej dcéra Ilonka / neskôr ju volali Helena/ vydala. Keď sa jej dcéra odsťahovala do Zvolena, povedala si, že dcéra s jej mužom sú ešte mladí, ktovie kde ich ešte život zaveje. Tak kúpila v Žiline byt na Legionárskej ulici. V ťažkých rokoch päťdesiatych sa diali všelijaké neprávosti. Boli treba byty pre mladých pracujúcich. Vysťahovali ich do úplne nevyhovujúcej izby. Po niekoľkých rokoch im pridelili jednoizbový byt s príslušenstvom. Prežila dobré aj zlé, smutné aj veselé. Ktovie, aký vplyv mali na udalosti jej života tri plátenné kolieska, čo jej matka dala zaniesť do krčmy, do kostola a pustiť dolu potokom?  napísané 29. augusta 2009   {IMAGE, 28, , 100% }  doplnené 9.apríla 2016: Peter Drobný, od ktorého som sa dozvedela o sečániovskej nadácii, je syn maminej sesternice Teodézie Drobnej, za slobodna Pokornej, prekladateľky z nemčiny. Neraz som počúvala rozhlasovú hru pre mládež v sobotu odpoludnia, ktorú ona preložila do slovenčiny.",2014-12-26 16:04:01,2017-03-30 20:31:07,palo4
62,61,palo4,OHISTORY,A,3,Tri plátenné kolieska - doplnenie,Babka Evka,"Z tanečníkov na zábavách sa jej najlepšie páčil Peter Božek. Mal jednu chybu, bol študent. Matka jej povedala, že študent, to je ako vojak - žiadna istota.... Po rokoch, keď sme slávili zlatú svadbu (je z toho pekná fotografia), prišiel poštou list a v ňom svätý obrázok. Bol to pozdrav od Msgr. Petra Božeka pri príležitosti 5O. výročia jeho kňazskej vysviacky. {IMAGE, 101, , 100% } Na fotografii zo zlatej svadbu sú v hornom rade od ľava moji rodičia, v strede najstarší syn Ernest s manželkou Margitou, najmladší syn Viliam s manželkou Jozefínou a Ernest mladší, pri omame sedí Marian, pri opapovi Ivan a Viliam, Ernestovi synovia. Na kraji vľavo stojí Edo, pod ním klačím ja, predomnou sedí Vašo a Silvia, Vilova dcéra, celkom vpravo klačí Magda, Ernestova dcéra  doplnené 6. apríla 2016",2014-12-26 16:06:06,2017-03-30 20:29:26,palo4
63,128,eva,OHISTORY,A,2,(1930-1944) Povstanie,Babka Evka,"Po vzniku Československej republiky sa mnohé šľachtické sídla, polia a lesy dostali do správy štátu. Tak sa stalo aj so žarnovickým kaštieľom, kde zriadili provizorne riaditeľstvo štátnych lesov, a napríklad aj so zámkom v Topoľčiankach.Ten bol veľmi nákladný na údržbu a správa lesov sa ho chcela zbaviť. Odpísať si ho mohli štátne lesy pod podmienkou, že ho odovzdajú zrekonštruovaný. Otec dostal úlohu vybaviť ho ústredným kúrením. Tak sa aj stalo a tatíček Masaryk v ňom neprechladol, keď ho používal nielen ako prezidentské letné sídlo. {IMAGE, 60, , 50%} V okolí Žarnovice bolo veľa lesov, a tak aj z toho dôvodu budovali žarnovickú pílu. Bola už rozostavaná, keď prijali na dohodu čerstvého absolventa slovenskej triedy - bola aj maďarská - košickej priemyselnej školy. Za úlohu mal dať do prevádzky technickú časť píly. Premyslel si čo a ako, a išiel sa poradiť so svojim bývalým profesorom do Košíc. No a píla bola spustená načas. Na slávnostné otvorenie píly prišiel pán minister až z Prahy. Bol celý uveličený úspešným dielom, a na otázku, kto má na tom zásluhu, bol predstavený ministrovi mladý konštruktér. „A je to stály zamestnanec ?“ znela jeho druhá otázka. Aby vedenie píly nemuselo záporne odpovedať, dostal otec definitívu. Radostne znovu jechal do Košíc, ale nie na poradu, ale žiadať o ruku, pretože sa teraz mohol oženiť. Ako študent  Priemyselnej školy v Košiciach býval v podnájme v dome Štefana Botorče. S Ilonkou, dcérou domáceho pána neraz tancoval na študentských večierkoch. Milá slečna potom odišla študovať do kláštornej hospodárskej školy do Frýdlandu nad Ostravicí. Keď sa vrátila, ešte viac sa mu páčila. A teraz jeho návrh prijala. {SPLIT} Najprv býval s mladou manželkou v domčeku bez vodovodu a elektriny, neskôr mu poskytli byt v kaštieli na druhom poschodí. Vodovod a elektrina tam bola, ale kúrenie bolo individuálne.  V Žarnovici v kaštieli aj mimo kaštieľa žili mladé rodiny zamestnancov štátnych lesov. Priatelili sa a dobre si vychádzali. Keď bola vybudovaná budova Riaditeľstva štátnych lesov vo Zvolene – to je tá pekná budova za malou stanicou, aj keď neviem, či malá stanica vo Zvolene už nebola zrušená - zamestnanci boli tiež presťahovaní do  Zvolena. {IMAGE, 61, , 40%, right } Niektorí sa nasťahovali do viliek pre dve rodiny so záhradami, to bolo 'za múrami'. Medzi nimi bola napríklad aj rodina Siebertová. My s ďalšími sme sa nasťahovali do dvojposchodového činžáku na námestí. {SPLIT} Náš sused, pán Drexler, a niektorí ďalší sa dozvedeli, že sa blíži povstanie a treba pre bezpečnosť rodín niečo urobiť. Mali plán. Vyzvali otca, či sa tiež chce zúčastniť. A tak sa začala naša anabáza povstalcov. Najprv nás zaviezli do Hriňovej. Boli sme ubytovaní v murovanom čistom dome. Pani domáca nám pridelila jednu izbu. V nej bola  jedna železná posteľ. Mama s Edom spali z jednej strany postele a my s Vašom z druhej. Ďalšie dve alebo tri rodiny boli ubytované v neďalekej horárni. Boli sme ich navštíviť. Tam sa nám úžasne páčilo. Okolo horárne boli vysoké ihličnaté stromy, na nich mali zavesené hojdačky. Čo nám deťom bolo viac treba? Neviem, čo sme v čase evakuácie jedli, len sa pamätám, že raz nám nejaká žena doniesla na predaj niekoľko kyslých jabĺk. Jeden deň nám mal otec doniesť múku. Išli sme aj s jednou rodinou na prechádzku popri trati, vlastne otcovi naproti. Pomaly sme kráčali, vraj ten vlak už tu mal byť, možno mešká. Zrazu počujem, ako mama kričí sirôtky moje, sirôtky moje. Tá pani, čo išla s nami, myslím, že to bola pani Drexlerová, povedala buď ticho, nekrič. Videla si ho? A všetci sa dívali na vlak, ktorý práve prechádzal traťou popri ceste. A vtedy som aj ja videla, že cez okná a na rušni boli ľudia, čo ležali bezvládne porozhadzovaní po vlaku. To bol posledný vlak, ktorý tade išiel, a bol Nemcami vystrieľaný.  Išli sme si ľahnúť spať. Už bola tma, neviem koľko mohlo byť hodín. Niekto búchal na dvere aj na okno. Bol to otec. Nehnevaj sa, zmeškal som vlak, povedal mame. Vybral z batoha múku, ale bola rozmočená, nepoužiteľná. Most, cez krotý mal prejsť, bol zbúraný, a tak sa prebrodil cez vodu. {IMAGE, 62, , 40%} O nejaký čas nás presťahovali na detvianske lazy na Snohy. Bolo to na kopci, v jednej z tamojších dreveníc.Tu už hygiena bola katastrofálna. Mali tam chlapca, možno o niečo mladšieho odo mňa. Celý bol chrastavý.  Na návrat sa útržkovite pamätám. Išli sme dlho peši. Nejaký úsek Vaša niesla jedna dedinčanka na chrbte. Keď ho zložila, mama jej povedala, že jej nemá čím zaplatiť. Tá dobrá žena len hodila rulou, že to nič, že vraj aj ona má takého malého. Potom sme na nejakom mieste stáli a čakali na povoz. Neďaleko nás stáli nemeckí dôstojníci a živo sa vážne rozprávali. Ženy sa im otáčali chrbtom a viac-menej si šepkali, nech tie samopaly nenamieria na nás. Hlavne pani Lenku Drexlerovú všetky obstávali. Ona mala na hlave šatku stiahnutú hlboko do čela. Bola to židovka. Potom prišiel voz s koňmi. Lenku posadili do prostriedku voza. a my sme boli okolo nej. Edo sedel na kozlíku pri pohoničovi. Raz nás zastavila nemecká hliadka, ale prepustili nás.Tak sme prišli z povstania šťastlivo domov. No ale pamiatku som si priniesla ohromnú. Chrasty po celom tele, hlavne na nohách. Teraz viem, že je to streptokoková infekcia, aj v dnešnej dobe neliečená má závažné komplikácie. Vtedy antibiotické maste neboli. Ale mama sa vynašla - každý večer mi opatrne poodtrhávala chrasty a liala pod ne kolínsku vodu. Tak som revala, že z bližšieho aj ďalšieho susedstva sa chodili pýtať, koho to tak trýznia. Hoci som nebola ticho ako partizán, aj tak som bola priama účastníčka SNP, alebo nie?       napísané 1. septembra 2008    poznámka napísaná 11. apríla 2016:   Žarnovický kaštiel, hoci je národnou kultúrnou pamiatkou dlho chátral.Jeden z prvých starostov Žarnovice ho predal nejakej Španielke. Tá sa oň nestarala. V tomto období nový starosta ho kupuje pre mesto, za podstatne vyššiu cenu, s úmyslom kašiel rekonštruovať. Je to renesančný kaštiel z 15. storočia. Za povstania bolo v ňom sídlo povstaleckého velenia. Rada by som sa dožila rekonštruovaného môjho a Vašovho rodného domu. Edo sa tiež narodil v Žarnovici, ale vtedy naši rodičia ešte nebývali v kaštieli.  poznámka napísaná 18. apríla 2016:  nakoľko sa pamätám, že mama spomínala mestá Frýdland aj Frýdek, napísala som mail na miestny úrad do Frýdku-Místku. Dnes mi  poslal mail PhDr. Tomáš Adamec, riaditeľ Štátneho okresného archívu vo Frýdku-Mistku. Dvojročná obchodná škola bola zriadená v roku 1919 v kláštore vo Frýdlande nad Ostravicí, neďaleko Frýdku-Místku. Zrušená bola v roku 1948.",2014-12-26 16:06:20,2016-05-02 21:43:08,palo4
64,128,eva,OHISTORY,A,2,(1968) Bratská pomoc pre Ivachnovú,Babka Evka,"Pätnásty august je pre Liptov významný deň. Vtedy je ' premenenie'.  Dozreté klasy obilia sa premieňajú na chlieb a môže sa začať žatva.Vtedy prichádzali do Ivachnovej dvaja najkrajší kosci, vysokí a štíhli. Jeden Lacko Pančuška a druhý Kuna, tiež Ladislav, jeho švagor. Kosiť prišli pre rodičov a pre sesternicu Marienu Olšanskú, bezdetnú vdovu, ktorá bývala vo vedľajšom dome. Najlepšia odmena pre koscov bola rajnica kyslého mlieka. Toho, chvalabohu, bolo vždy dosť.  No boli aj horšie časy. Po roku 1948 gazdom vyrúbili kontingenty. Museli odovzdávať z každej komodity určené množstvo.Bez ohľadu na to, v ktorom kraji gazdujú. Aj  kukuricu, pšenicu, cukrovú repu, o čom Liptáci sotva počuli. Kto si nesplnil kontingent, nedostal potravinové lístky. (Veľkí gazdovia sa pre neplnenie kontingentu dostali aj do basy, napríklad Pišta Drápal.) A keď stará mama prišla do obchodu v Teplej - v Ivachnovej obchod nebol - a nemohla si nič kúpiť,lebo nemala lístky,  tak chcela aspoň cukríky. Tie sú iba pre deti, oznámila jej predavačka. Neskôr založili družstvo, teda v Teplej, a Ivachňanci tam museli vstúpiť. Keďže z tých jednotiek (tak bolo vyjadrené množstvo práce družstevníka) sa nedalo nijako vyžiť, Ivachňanci z družstva vystúpili a ďalej sa trápili s kontingentami.  Raz mala stará mama dobrú úrodu švábky a niečo z nej chcela predať. Najprv však musela splniť kontingent. Zemiaky odvážili, dali jej 16 korún. Od úradu, kde kontingent odovzávali, ich odobral kupec a on za ne vyplatil úradníčke 6O korún.  A vtedy sa starej mame slzy kotúľali po tvári.  Ona však často neplakala, bola skôr veselej povahy. Radšej si povedala - len vydrž. To vraj bola spomienka na moje slová v rannom detstve. Raz ma zobrala na pole na kopci a keď sa blížila búrka, vyhodila si ma chrbát a ponáhľala sa domov. Za chvíľu mi povedala, že som jej ťažká, že ma dá dolu. A ja som ju mala tak povzbudiť, že stará mama, len vydrž. Takýto život s povinným odovzdávaním kontingentu mojim starým rodičom padol veľmi ťažko.Oni boli vždy pracovití, obrábali málo úrodnú liptovskú pôdu. Okrem toho starý otec pracoval aj na železnici. Mal na starosti údržbu trate medzi Mikulášom a Ružomberkom, asi so 4O. chlapmi.Každú korunu dvakrát v ruke obrátili, kedy mohli, vždy prikúpili kúsok poľa. V dedine boli váženými a dôveryhodnými občanmi. V Ivachnovej vtedy nebol žiadny most cez Váh, premávala len kompa. Ivachňanci sa dohodli, že si na most nasporia. Zaobstarali si pokladnicu a kto kedy mohol, dal do nej peniaze.  Pokladnicu mal starý otec u seba doma.  Nik o jeho cti nepochyboval. Veď to bol 'Amerikán', sveta skúsený človek.  Ani ja som o jeho poznaní sveta nepochybovala, a tak som sa ho raz opýtala, aké sú v Amerike hory, domy a všetko. Len sa jemne usmial, nuž také, ako tu. Vtedy ma to veľmi prekvapilo. Starý otec oral do svojich 72 rokov. Potom už nemohol nijako plniť kontingent. A tak mu neostávalo nič iné, len prepísať polia do štátneho majetku, ktorý vtedy vznikol v Ivachnovej. Opýtali sa syna aj dcéry, čo majú urobiť, a dostali odpoveď, že polia odovzdať. V tom čase ich navštívil nejaký muž a navrhoval im, aby pestovali mak, že celú úrodu odkúpi. Podmienka bola, že ho musia pestovať na celej svojej pôde. Samozrejme to odmietli a polia odovzdali. Raz starý otec zobral vozík a ťahal ho cez novú betónovú cestu. Bolo to skoro ráno a bola hmla. A zrazu sa pred ním objavilo auto, ani nie tak auto ako  'dederón'  v trabante. Starý otec sa rozbehol doľava a auto tiež. To mu bolo osudné. Bol ťažko zranený. Práve išla sanitka z Ružomberka do Mikuláša a tá ho zobrala. Posledné slová starého otca boli: povedzte mojej žene, čo sa mi stalo. Keď sa stará mama dozvedela, že ho odviezla sanitka, išla aj s Marienou do Ružomberka, lebo tam sa vždy chodilo k lekárovi. Bolo to veru smutné pátranie po mŕtvom starom otcovi.V sanitke cestou do Mikuláša skonal. Stará mama už bola sama, keď koncom leta po premenení, na dolnom konci dediny začali stavať zelené stany. Cez deň nevidela chodiť po dedine vojakov, ale čo sa dialo po tme, o to sa ona nestarala.  Raz večer, keď si už ľahla, začula klopanie na okno. A nie raz ani dvakrát .A stále silnejšie. Potom na dvere. Stále silnejší buchot. Bála sa, že niekto vylomí dvere. Cez okno naznačovala, že ona nič nemá, čo by mohol niekto chcieť. Je stará chudobná vdova. Trieskanie, búchanie neprestávalo. Vytrpela veľa strachu. Po dlhej dobe počula nejaké mužské hlasy, a už bolo ticho. No ona do rána oči nezažmúrila. Prežila krušnú noc. Ráno sa vybrala za richtárom. Choď to vybaviť s veliteľom. Strynká, a čo vy myslíte, že ja, predseda národného výboru môžem len tak hovoriť s veliteľom bratskej pomoci? A čo sa vlastne stalo, či neviete,že máte mladú peknú susedu? Nuž ale ty, ty sa opovažuješ takto hovoriť o Mariene?  Ja nie o Mariene, ale o tej v dome dolu dedinou. Ach tak... Stará mama nevedela, čo sa ďalej stalo. Či to vybavil predseda národného výboru alebo niekto iný, len počula, že ten bratský pomocník už za dedinou nie je. Nuž ktovie, či je na Sibíri alebo na nejakom lepšom mieste.      napísané 6. septembra 2008  doplnené 13. marca 2018:   21. augusta 1968 vpadli do Československa vojská Varšavskej zmluvy ako 'bratská pomoc'  proti blížiacej sa kontrarevolúcii.",2014-12-26 16:07:50,2018-03-18 11:20:00,SIQO
65,128,eva,OHISTORY,A,2,(1959) Soľ pre kravy v spomienkach.,Babka Evka,"Môj otec bol nenáročný človek a veľmi rád chodieval peši. V tom čase, keď sme bývali v Žiline, mal chuť ísť na peší výlet.  Do Žiliny sme sa presťahovali zo Zvolena, keď sa vrátil z PTP - pomocných technických práporov, čo bolo ženijné vojsko, vlastne pracovný tábor. {IMAGE, 68, , 30%} Vilo ako právnik Krajskej správy lesov v Žiline mu navrhol miesto tam u nich. Otec sa rozhodol pre Žilinu, no presťahovali sme sa až vtedy, keď už pracoval v Bratislave na Lignoprojekte.  V Bratislave mu po práci bývalo smutno. Keďže bol vlastne workoholik a mal iba jedno zamestanie, tak sa prihlásil na večerné štúdium Strojníckej fakulty. Neskôr, keď bolo málo študentov vo večernom  oddelení, splynuli s oddelením diaľkovým. Štúdium mu išlo dobre okrem jedného predmetu, a to bola ruština. Vilo mu dal radu, ktorú použil, keď on sám diaľkovo študoval právo. Vtedy mali na ruštinu dve oddelenia, pre začiatočníkov a pre pokročilých. Keďže neovládal azbuku, prihlásil sa ako pokročilý, veď bojoval na východnom fronte. Jeho vyučujúci sa veľmi čudoval, či to, čo Vilo hovorí, je ruština. Tomu sa my nemusíme diviť, lebo vtedy ruštinu učili nemčinári, keďže predtým sa ruština v školách prakticky nevyučovala. A Vilo bojoval na ukrajinskom frontre. Otec nemal možnosť prihlásiť sa za pokročilého. Musel sa teda učiť azbuku a to sa mu nechcelo. Tak mi povedal, aby som mu vypracovala zadanie. Potom samozrejme to zadanie nevedel prečítať, ale pri odpovedi sa priznal, že mu to vypracovala dcéra. {SPLIT} {IMAGE, 30, , 50%, right } Blížil sa koniec augusta, začiatok nového semestra pre otca aj pre mňa a otec vymyslel ten peší výlet po hrebeni Nízkych Tatier. Išli sme traja, otec, Edo a ja.Do Ivachnovej sme pravdaže išli vlakom. Ešte sme sa len blížili k starorodičovskému domu, už sa dožadoval rajnice kyslého mlieka. Aj keď stará mama nemala nič prichystané pre nečakanú návštevu, v skrini v pitvore vždy mala rajnice s kyslým mliekom. Keď sa otec primerane posilnil a vydýchol si, vyhlásil, že všetko je švindel, len mlieko je čistá voda. To bola jeho obľúbená hláška. To skoré ráno, keď som s otcom a Edom išla na výlet, malo svoje čaro. Do mojej izby nakuklo slniečko, zo susedovie dvora zaštekal pes a zakvákali kačky, z iného dvora zamékali ovečky, pod mojimi oknami starý otec kul kosu a do toho zvukového raja sa ozvali traja kohúti. Takú symfóniu mestský človek len tak nezažije. Najprv sme išli  cez ivachňanský háj a prišli sme do chotára Liptovských Sliačov. Sliačanky vraj nosia veľmi dlhé sukne a tým sa dajú rozoznať do Ivachňaniek, keď sa stretnú v háji na hubách. Žiadnu v dlhej sukni sme nestretli, ale za dedinou sme uvideli jedného chlapa, čo kosil trávu. Pozerám naňho, pozerám na otca - akoby ich jedna mater mala, ktorýže je to ten môj otec ? Nuž bol to Ondrej Petö, brat otcovej mamy. A veľmi sa divil, že ideme len tak, pre nič a ešte peši. {IMAGE, 31, , 35% } Prišli sme až pod kopce a pekne po serpentínkach až na Chopok. Prichádzal večer, tak sme sa uložili k spánku v turistickej nocľahárni, v ktorej bolo asi 20 postelí. Ráno, bol 31. august, poletoval sniežik. Bolo to veľmi pekné a príjemné.  Neskôr vyšlo slnko, sneh zmizol a obloha sa vyjasnila. Kráčali sme po hrebeni smerom na Dereše. Výhľady na všetky strany boli nezabudnuteľné.  Vlastníkmi pastvín na Derešoch bývali obyvatelia Vlkolínca, a práve prenájom tých pastvín im zaisťoval  dobré živobytie v takom kamenistom a neúrodnom kraji.  Pod Derešami bola jedna horská chata, ale nebola v prevádzke. Nám to neprekážalo, lebo sme mali slaninu a chlieb. Otec sa zadíval na chrbty Nizkych Tatier a hovorí: takto sme nosievali my mládenci každé leto soľ pre kravy z celej dediny, lebo v lete ich pastieri pásli na týchto pastvinách  prenajatých od Vlkolinčanov. Veru, radi sme chodievali so soľou. Potom sme už išli prašnou cestou cez Magurku, až sme narazili na jednu horáreň, kde nás nechali prenocovať. Mladé dievča v tej horárni malo ku mne prosbu. Chcela by vyšívať obraz, nie veľký. Sľúbila som jej ho. Poslala som jej zo Žiliny dva nie veľké predtlačené obrázky prírody aj s farebnými balvnkami. Veľmi mi v lieste ďakovala, že u nich často prenocujú rôzni pocestní, ale ešte nikto jej želanie nesplnil.  Bola som rada, že sa dvom ľuďom splnili ich želania. Otec si zaspomínal na mladé časy, na cesty so soľou pre kravy so svojimi kamarátmi a jedno mladé dievča malo obrázky, po ktorých túžilo.. Či ich aj povyšívala, to už neviem. Aj keď sme na našom výlete nevideli žiadne kravy, neniesli sme žiadnu soľ, všetci traja, otec, Edo aj ja si radi na ten výlet po hrebeni Nízkych Tatier spomíname.  napísané 1O. septembra 2008   doplnené 24. apríla 2016:  myslím, že Edo v tom čase nebol vysokoškolák. Po maturite na chemickej priemyslovke v Banskej Štiavnici jeden rok pracoval v Bratislave v Závode mieru a potom začal študovať na Strojníckej fakulte. S týmto časovým údajom nie som si celkom istá. Je možné, že v čase nášho výletu sme boli všetci študentmi.",2014-12-26 16:10:41,2016-05-02 21:43:53,palo4
66,128,eva,OHISTORY,A,2,(1967) Majster Severa,Babka Evka,"Piešťany sú takým miestom, kde sa dá stretnúť hodne zaujímavých ľudí. Jedným z nich bol aj kúpeľný hosť majster Severa. {SPLIT} {IMAGE, 108, , 40%, right} Milan vtedy pracoval v Mestskom a balneologickom múzeu v Piešťanoch. Ja som  pracovala v detskej ambulancii vo Vrbovom. Primár detského oddelenia nemocnice dr. Schirchich emigroval do Kanady a primárom sa stal dr. Chmelo. Za Chmelu sa stojaté vody v piešťanskej pediatrii nadmieru rozvírili. Spomínal tiež, že býval aj skautom.  V piatok poobede detskí lekári v Piešťanoch a okolí sme mávali na detskom oddelení semináre. Prišla som z Vrbového trochu skôr a tak sme sa išli s Milanom prejsť na kúpeľný ostrov. Boli sme pri jazierkach, keď sa k nám pridal vyšší silnejší pán a obdivoval modré lekná. Tie ostatné sú vcelku bežné, ale jemu vraj chýbajú modré. Povedal, že je profesorom na pražskej architektúre a vedie katedru výtvarného umenia. Bol tiež skaut. Tak sme ho priviedli ku dr. Chmelovi. Zvítali sa ako skauti, stisli si ľavé ruky tak, že mali lakte zohnuté, vraj skaut musí mať pravú ruku voľnú. Na obranu? Neviem. Potom sa ešte niekoľkokrát stretli. Aj Milanko sa s ním viackrát stretol. Pred odchodom z Piešťan dal profesor Severa Milanovi kresbu uhľom, holú ženu s veľmi malou hlavou. Ten obrázok dodnes zdobí náš byt. {SPLIT} Nasledujúce leto sme s Milanom išli na kultúrny výlet do Prahy. V piešťanskom Čedoku sme si kúpili lístky do pražských divadiel. A navštívili sme aj prof. Severu na fakulte architektúry v Dejvicích. V pracovni mal ohromne veľa svojich výtvarných diel rôznych techník. Maľby, kresby tušom, pastelkami, menšie a väčšie plastiky. Vtedy nám daroval tie dve gemy, vhodné na mužské zlaté prstene. Bol dosť dýchavičný. Spomínal si na časy, keď terajšie Dejvice boli trávnatý raj pre deti. Vážne spomínal na ťažké časy  Protektorátu v rokoch 1939 - 1945, keď on, ako ateista, vložil svoju energiu odporu do umeleckej práce s drevom a zhotovil drevený kríž s ukrižovaným Kristom.  V tom období netrpeli iba Čechy, ale celá Európa. V roku 1940 to boli najčastejšie nemecké letecké nálety na britské mestá. Práve vtedy zbombardovali nádhernú gotickú katedrálu v Coventry. Po vojne si Angličania tú katedrálu znovu vybudovali a vypísali  medzinárodnú súťaž na novú výzdobu interiéru katedrály. Majster Severa do súťaže prihlásíl svoj  drevený kríž a práve  ten bol vybratý na umiestnenie pred hlavný oltár. Ukázal nám to na fotografii.                                                                                               {SPLIT} Tak sme spoznali zaujímavého človeka, majstra Severu. Bol to sympatický pán.  V Piešťanoch naozaj je možné stretnúť prekvapujúcich ľudí.  napísané 16, septembra 2008",2014-12-26 16:12:01,2015-10-18 11:38:50,palo4
67,128,eva,OHISTORY,A,2,(1936) Manželstvo na inzerát,Babka Evka,"Babka Horanská bola jednoduché až naivné dievča, s veľkým zmyslom pre rodinu. Nesmierne podliehala verejnej mienke. Tá ju ovplyvňovala prakticky vo všetkom - napríklad keď v mliekárni vnučka škemrala o čokoládu, musela jej ju kúpiť, lebo 'čo by povedali ludý'. Ako mladé dievča z mnohodetnej rodiny sa dostala do služby v hlohovskom zámku. Tam bol správcom pán Tót. Babka bola pracovitá a poslušná. Nie ako keď ju neskôr vymenila sestra Marcela, ktorá sa dožadovala svojich práv, a preto ju volali burička - komunistka. {IMAGE, 46, , 40%} Babka mala aj nápadníka. Bol to mäsiar, dobrá partia. Po určitom čase jej z domu odkázali, aby pred ním utekala. Nevedela prečo, ale odkaz od rodiny je odkaz od rodiny. Až oveľa neskôr sa dozvedela, že jej nápadník bol na jednej svadbe, a tam sa stala nehoda. Ešte vtedy po nebi nelietali družice, ale na Slovensku sme už mali kozmonautov. A tak aj na tej svadbe pristál vraj družba na družici a nemalo to ostať bez následkov. Nuž babka pred nápadníkom utekala, aj keď nevedela prečo.  Mala aj iného nápadníka. A to samého Tótovho syna. To však bola pre rodinu správcu katastrofa. Predsa si nevezme sedliakovu dcéru. Aj keď sa pani Tótová ku nej vraj dobre správala, nedávala jej ako výplatu peniaze, ale naturálie. Nejaké spodné košele, ktoré už neboli moderné a babka z nich dala svojej matke a sestrám, inokedy jej kúpila kabát. Asi to bolo výhodné, aj keď neviem, pre koho viac. Babka bola spokojná. Cez deň robila, čo jej prikázali, večer vyšívala, čo jej uložila pani Tótová.  Pre syna našli vhodnú partiu a oženili ho. Babke sa dobre stalo, že to tak dopadlo. Mladý Tót bol vyberaný sukničkár a svoj koníček nezanechal ani po svadbe.  {SPLIT} Mladá pani Tótová mala dve deti, dcéru Valiku - tej sa stala taká vec, že keď sa mala vydávať a boli rozoslané pozvánky na svadbu, ženích odcestoval akože na výlet do Brazílie a zabudol sa vrátiť. {IMAGE, 47, , 40%, right} Potom sa vydala za sanitkára.  Syn Ján bol kádrove veľmi šikovný. Stal sa významným funcionárom v ROH. On sám nám slávnostne odovzdával bronzové, strieborné a niektorým aj zlaté odznaky brigády socialistickej práce.  Mladej pani Tótovej manželove avantúry dosť vadili. Niečo si naňho vymyslela. Mal ísť na maškarný ples, na ktorý ju nezobral. Ples sa konal v piešťanskom hoteli Lipa, neďaleko ich bydliska. Keď odišiel, obliekla si masku a išla za ním. Na plese spolu tancovali. Ona bola tak dobre zamaskovaná, že ju nespoznal. Pozval ju na hotelovú izbu. Všetko bolo, ako má byť, a ráno, keď sa zobudila, už v izbe nebol, ale na nočnom stolíku bola primeraná čiastka peňazí. Čo bolo potom doma, to neviem. Aby sa babka vhodne vydala, pani Tótová dala do novín inzerát. O krátky čas sa objavil respondent na inzerát. Vraj mal nejakú luteránku, ale tú si nechcel zobrať, lebo bol veľmi pobožný katolík. Babka sa mu páčila, on jej menej. Najzávažnejšie u nej bolo to, že keď boli na púti, nekúpil jej ani medovníkové srdce.  Naliehanie pani Tótovej na babkin vydaj bolo závažné, veď aj zvolila, že jej deťom bude kmotra. A tak sa stalo, že Milanovi krstní boli Tótovci.  Dedko babku však nesklamal len na púti. Ani svadobná noc nebola taká, akú si ju vysnívala nevesta. Keď už boli v izbe, kľakla si ku posteli, že sa modlí. A modlila sa a modlila. Dedko si ľahol do postele, a nakoniec, keď ju neprišiel zdvihnúť, po čom ona túžila, opýtal sa jej, čo sa tak dlho modlí.  {IMAGE, 48, , 50%}To však nebol jediný prejav jeho slabého jemnocitu. Keď preto občas plakala, bol s jej plačom spokojný, lebo vraj bude menej šťať. A tak babka prestala plakať.  Dedko bol aj žiarlivý. Keď prišli do Piešťan, kúpil dom neďaleko futbalového ihriska. Blízko na Pionierskej ulici bývali aj Tótovci.  Raz prišiel dedko domov a naskytol sa mu pekný obrázok. Babka v drevárni štiepala triesky a na vedľajšom kláte sedel mladý šuhaj, čo neďaleko býval, a hral na harmonike. Dedko sa otočil, predal dom, a kúpil iný na Bratislavskej ulici. O ďalších prípadoch žiarlivosti veru neviem. Roky plynuli - a stalo sa, že dedko s babkou boli spolu už dlho. Obyčajne na Všechsvätých sme chodievali do Šalgočky na cintorín, na hroby jej rodičov. Naproti cintorína bývala babkina sestra Karuša s manželom Ignácom. Ignácovi sa stala nehoda, vápno mu frklo do očí a temer oslepol. Veľmi na slepotu nariekal. Sedával na dvore a občas s paličkou aj chodil po dvore. Hlavne keď ho nikto nevidel. Odmietol transplantáciu rohoviek, že mŕtvym sa nemajú také veci robiť (odber rohovky po smrti).  {SPLIT} Jeden rok, keď sme boli na cintoríne, skoro všetci sme už boli von z cintorína, babka sa pri jednom hrobe rozprávala s nejakým pánom. A Ignácko stál v obývačke pri okne a díval sa smerom k cintorínu. Ja som už prišla do domu, blížila som sa k obývačke, kde boli dvere otvorené a Ignácko o mne nevedel. A tu som počula jeho slová: všetky ženy sú kurvy. Nevedela som, o čom to hovoril. Tak som sa neskôr opýtala babky, s kým sa na cintoríne rozprávala – No s tým mojím bývalým nápadníkom. Hovoril, aby som mu uverila, že on žiadne nemanželské dieťa nemá, že klebety sú hrozná vec.  A manželstvo na inzerát? Ja myslím, že ako každé iné. No babka tvrdila, že nikto by  nemal uzatvárať manželstvo na inzerát. napísané 23. septembra 2008 {IMAGE, 44, , 33%} {IMAGE, 45, , 30%, right }",2014-12-26 16:13:34,2016-02-24 18:34:04,palo4
68,128,eva,OHISTORY,A,2,"(1909, 1941) Václav",Babka Evka,"Zeman Pető, nevedno kde sa také meno vzalo na Liptove, mal murovaný dom na vyvýšenom mieste v Nižnom Malatíne. Gazdovstvo mu dobre prospievalo. Jeho deti, teda zemenské deti, chodili až tri zimy do školy.  Najbližšia škola bola v Lupči. Jeho deti školu už dávno vychodili.  { IMAGE, 5, , 33% }Najstaršej dcére  Zuzane  išlo na 17. rok. Šuhaj zo susedstva sa rád za ňou pozeral, a jej sa tiež pozdával. V zime mrzlo, až prašťalo, plno snehu napadalo a pribrali sa zabíjať. Na pomoc prišli susedia aj s nápadníkom. Keď už robota pokročila, domáci pálenku porozlievali do kalíštekov. Zaželali si zdravia a hrkli do seba. Aj Zuzana. A ešte pridala, ako ju tá pálenka dobre hreje. No oči nápadníkovej matky ju prebodli a tým pádom bolo rozhodnuté. Žena a chváliť pálenku, to nejde dokopy. Jej sa o šuhajovi neraz zasnívalo, aj vo veľmi vysokom veku. No teraz jej mal dopomôcť ku vydaju kmotor Fekiač čo býval v Kalamenoch. To je tá obec na severnej strane liptovskej doliny, kde sú teplé pramene ako v Bešeňovej. Kmotor poznal ľudí z Ivachnovej, kde mala Zuzana zdediť po matke kus poľa.  {SPLIT} Práve sa vrátil z Ameriky mládenec Emanuel Pančuška. Býval v Ivachnovej u svojho nevlastného brata Lojkoviča, vtedy už ženatého. Emova matka sa ako vdova znovu vydala, ale už tiež bola po smrti. Emo išiel do Ameriky, aby si niečo zarobil a mohol sa oženiť. V Pittsburghu pracoval v bani a tam ochorel. Vrátil sa domov v horšom šífe, ako tam išiel. A nevesta sa mu zatiaľ vydala. Tip na novú nevestu dostal od Zuzaninho kmotra Fekiača.  { IMAGE, 95, , 20%, right } Zavolal kamaráta a išli do Malatína na vohľady. Keď sa už v rodine porozprávali, vyzval Zuzanu na vychádzku. Išla s nimi aj Zuzanina sestra. Keď z návštevy odchádzal, domáca pani ho pozvala v nedeľu na obed. Prišiel rád a poobede zase chcel ísť na prechádzku, ale teraz už bez Zuzaninej sestry. A čo stará mama, aj ťa pobozkal? No, čo to hovoríš... Zuzana ešte nemala ženskú chorobu, ale svadba bola. Stalo sa tak  na jeseň roku 1908. Po svadobnej noci svojmu novomanželovi stále vykala, na čo jej on povedal - no len mi stále takto, a tak mu začala tykať. Bývali u Emovho brata Lojkoviča, teda Zuzana nemala svokru, ale švagrinú. Ale to vraj bolo čert ako diabol. Tiež sa volala Zuzana. Povedala jej, Zuzka, nič sa neboj, dobre ti  tu bude. Švagriná čoskoro porodila tretiu dcéru Marienu a stará mama o pár mesiacov syna, práve keď švábku kopali. Švagriná cítila strašnú nespravodlivosť osudu, už má tri deti a len dcéry  a táto mladá prvé dieťa a hneď chlapca.... Ivachnová pripadala do farnosti vo Sv. Michale. Tam mladá matka vystrojila babicu so synom na krst, aby ho dala pokrstiť na Ladislava. Kým babica prišla do Michala a oslovila pána farára, zabudla na to meno. Pán farár zobral kalendár, nasledujúcu nedeľu bolo Václava, tak dieťa tak pokrstil. No ale pre rodičov bol syn Lacko.  { IMAGE, 6, , 40%, } Keď sa Lackovi v Žarnovici narodil prvý syn, bolo to príliš predčasne, ešte nemali ani meno vymyslené. Babica dala dieťa na váhu, ani plné jedno kilo nezavážil. Zle vyzeral, tak dali zavolať aj lekára. Bol to dr. Gregor. Áno, brat spisovateľa Tajovského. Ten bol z dieťaťa taký nešťastný, že keď babica odišla s dieťaťom do kostola aby neumrelo nepokrstené, odišiel, aby nemusel vidieť nárek rodičov keď sa babica vráti. Pokrstili ho na Eduarda, a už je veru dedom. Dni a hlavne noci s takým nedonoseným dieťaťom boli veľmi ťažké. No po dcére sa Lackovi znovu narodil syn. Aké mu dáme meno? Mladá matka chcela, aby na matriku išiel jej otec, ktorý vtedy aj s manželkou býval v Žarnovici, a dal  mu meno Ladislav. No Lacko si povedal, je to môj syn. A dal ho zapísať po sebe - Václav.  Dlho sme ho volali Lalo. Až raz suseda povedala, že Vašek je velice krásný jméno - bola to Moraváčka – a odvtedy sme ho volali jeho vlastným menom. A tak máme v rodine dvakrát meno Václav.  { IMAGE, 8, , 100%}   napísané 25.septembra 2008   poznámka: mažiar s tĺčikom, na jednom konci odlomeným, ktorý mám v kuchyni na kredenci, dostala stará mama Zuzana od svojej matky  a darovala ho mojej mame ako svadobný dar    Doplnené 11. septembra 2015. Edo už má dvoch pravnukov a jednu pravnučku.  Doplnené 6. januára 2017. Včera som sa dozvedela, že v Žarnovici v čase, keď sa tam Edo narodil, bol farárom dôstojný pán Ján Gregor, brat spisovateľa Tajovského. Teda moji rodičia nemohli privolať k novonarodenému synovi lekára dr. Gregora, pretože hoci spisovateľ mal viac bratov, žiadny nebol lekár. Asi sa pomýlili, čo je v takej ťažkej chvíli, akú vtedy prežívali, pochopiteľné.",2014-12-26 16:16:37,2017-01-21 11:03:13,palo4
69,128,eva,OHISTORY,A,2,(1952) Vianoce v Donbase,Babka Evka,"{IMAGE, 58, , 40%} U nás sa Vianoce vyznačovali tajomnosťou,sviatočnosťou a čarovnosťou. Ráno boli sklené dvere do obývačky  zastrené závesom. Na obed sme nemuseli jesť polievku a všetko ostatné a pritom slušne sedieť pri stole..  Večer, keď sa už zotmelo, zrazu boli dvere do obývačky otvorené, akoby zázrakom boli všetky žiarovky rozsvietené a my všetci v sviatočnom oblečení sme vošli do izby. Tam žiaril stromček, ktorého som sa ako sa pamätám z najstarších čias, bála. Potom sme sa deti pomodlili, zarecitovali „Ježiško maličký, čože ti dám, keď tak sám málo mám, srdce ti darujem, láska je v ňom, v ochranu dávam ti otcovský dom.“ Popozerali sme si darčeky. Opapa s omamou sa na nás žiarivo dívali. Potom sme sa postavili okolo stola, omama zaželala veselé sviatky, opapa nám všetkým na čelá urobil medový krížik a začali sme večerať. Už  v predvianočnom čase sme sa na Vianoce pripravovali. Ja som poprezerala všetky možné skrýše. Šuplíky, skrine, aj gauč. Moja činnosť bývala úspešná. Sladkosti pred Mikulášom nebolo vôbec ťažké objaviť. Raz ma zbadal Vašo. Na druhý deň povedal pred mamou, že v noci, keď sa bol vycikať, stretol Mikuláša a ten mu povedal, čo mu prinesie. To bola ale pohroma od mamy pre mňa. Zrejme ma dobre poznala.  Raz po Mikulášovi som vyslovila kacírsku myšlienku, a to, že ten Mikuláš mal taký hlas ako Božena Krébesová – dcéra našej susedky.  Teda vianočné sviatky bývali veľmi čarovným obdobím. Mama ešte po rokoch, keď už jej rodičia neboli s nami, na začiatku vianočnej večere nemohla zadržať svoje dojatie, zrejme na spomienku Vianoc jej detstva. {SPLIT} Jeden rok sa Vianoce mali odohrať nezvyčajným spôsobom. Štátne lesy po vojne postavili v Tatranskej Lomnici hotel na rekreáciu pre svojich zamestnancov. Otvoriť sa mal práve na Vianoce, a my s ďalšími lesníckymi rodinami sme  mali byť prvými hosťami. Prvá nezyčajnosť tkvela v tom, že Ježiško nám doniesol darčeky večer pred  Vianocami. Keď sa zotmelo, zazvonil zvonček, mama nás zaviedla do izby, a tam boli o klavír opreté tri páry červených lyží. Ježiško vraj prišiel predčasne. Lebo zajtra, na Štedrý deň, cestujeme do Žiliny.  U starých rodičov sa štedrý večer odohrával prakticky tak ako u nás doma. Len na Božie narodenie sme nešli na slávnostnú omšu ku františkánom, kde sme chodievali keď sme boli v Žiline. Tam bývali úžasne slávnostné omše. Bývalo tam veľa mníchov a omša prebiehala ako pod najlepšou choreografiou. {IMAGE, 59, , 40%, right} Pricestovali sme do Tatranskej Lomnice. Otec bol uveličený, že sme vraj len 7 km od Poľska.  Ubytovali sme sa v tom novom hoteli, ktorý pravdepodobne z politických príčin dostal meno Donbas. Bolo tam pekne. Všetko pekne osvetlené, všade koberce, chodilo sa tam úplne nehlučne. Vtedy som sa prvýkrát v živote viezla vo výťahu. Bola tam aj spoločenská miestnosť, kde sme sa hrávali spoločenské hry s deťmi ostatných zamestnancov štátnych lesov. Mne sa najviac páčilo, že predná stena hotela bola úplne celá zo skla. Z jedálne sme videli, kto si pred hotelom už pripevňuje lyže. Naše nové lyže mali  viazanie remienkové, koženými remienkami sme si pripevnili topánky, v ktorých sme inak bežne chodili.  Chodievali sme sa lyžovať na neďalekú lúku. Spustiť som sa ako-tak vedela, ale vyliezť na kopec bola pre mňa úplná záhada. Edo s Vašom už išli tretíkrát, a ja som sa stále ešte štverala prvýkrát hore.  Raz tam bol nastúpený celý oddiel lyžiarov a pred ním zjazdovali nejakí výborní lyžiari. To filmovali slovenský film Čertova stena. Keď som ho raz videla, myslím, že aj ja som sa mihla v tom filme. Vyviezli sme sa lanovkou aj na Skalnaté Pleso. Pobehovali sme okolo plesa, šantili sme, vypytovali sme sa na hvezdáreň. Potom nás mama zavolala, že vojdeme do Enciánu. Ale otca nikde nebolo. Nuž teda, ako vždy, keď sa ocitol na tomto mieste, vyliezol na Lomnický štít. Bol na ňom veľakrát, v lete aj v zime.  Také boli naše zvláštne Vianoce v Donbase. Teraz však sa už nič také nedá prežiť. V Tatranskej Lomnici nie je žiaden hotel Donbas, je tam už len hotel so zmeneným  menom Slovakia.   napísané 4. októbra 2008",2014-12-26 16:17:31,2017-09-03 10:40:51,eva
70,128,eva,OHISTORY,A,2,(1936 - 1953) Všetko dobré je na niečo zlé...,Babka Evka,"{IMAGE, 63, , 45% } Keď sa môj otec ukázal ako schopný budovateľ píly, dostal dosť príležitostí sa takto realizovať. Počas Slovenského Štátu dal do prevádzky viac píl, napríklad na Červenej Skale. Pamätné bolo budovanie píly v Oravskom Podzámku. Pozemky už boli vykúpené, termíny fičali, len leto bolo chladné. Obilie ešte nebolo dozreté.Sedliaci si chceli zobrať úrodu neskôr. Otec sa so stavbou potreboval ponáhľať. Nuž majitelia polí išli sa poradiť s pánom farárom. A tak bol otec zhodený z kancľa že je vraj horší od Čecha!  Mama mala ísť otca navštíviť a trochu pobudnúť na Orave. Prišla tam samozrejme aj s deťmi. Otec nám zohnal podnájom v jednom z mála murovaných domov. Mama však nemá dobré spomienky na ten pobyt. Domáci, pán Mrňa - ten čo neskôr mal syna architekta v Piešťanoch – nebol abstinent. A Edo dostal osýpky. Nuž taký to bol pobyt.  {IMAGE, 64, , 50%, right } Po vojne prišli do Zvolena investori z Moravy s cieľom vybudovať veľkú fabriku na spracovanie bukového dreva, ktorého bolo v tom okolí veľa. Z Riaditeľstva štátnych lesov získali ľudí zbehlých v tomto odbore. A tak začala výstavba Bučiny. Pozemky sa vykupovali medzi Môťovou a Lieskovcom. U nás to bolo obdobie nie takého rodinného pokoja ako dovtedy. Otec chodil domov neskoro, unavený, s veľkými starosťami. Stavba sa rozbehla medzi riekou Slatinou na južnej strane a potokom Očovkou na severnej strane. Očovka sa v Môťovej vlievala do Slatiny. Keď prišla povodeň, otec prišiel domov neskoro v noci, špinavý, strápený ale živý.  Dochádzať každý deň zo zvolenského námestia, kde sme bývali na stavenisko peši alebo na bicykli bolo pre otca náročné. Uvažoval, že kúpi auto. Jednal so zvolenským fotografistom - majiteľom auta Aero so sklápacou strechou- o kúpe. Keď toto nevyšlo, kúpil veľkú čiernu motorku Arielku, aby mal ako chodiť do roboty. To bola strašná rachotina, keď ma raz na nej viezol, skoro mi črevá vypadli. Čoskoro sme sa preťahovali zo zvolenského námestia na Bučinu, a vtedy otcovi dochádzka do práce bola vyriešená, nám do školy sa zhoršila. Keď sa už výroba rozbehla, začali sa obchodné rokovania, a to hneď v kúpeloch Sliač. Jednania trvali obyčajne dlho do noci, nezaobišli sa bez rôznych 'životabudičov'. To mame nerobilo dobre. A tiež veľmi neverila, že tam chodia iba chlapi. Tak ju raz tam zobral. Nuž nepáčilo sa jej tam. Nieže tam neboli manželky, ale ani žiadne iné ženy tam neboli. Už na rokovanie nechcela ísť. Keď sa pýtala, o čom vyjednávali, tak sme sa napríklad dozvedeli, že Angličania vymieňajú betónové podvaly spod koľají, tie posielajú do kolónií a v Anglicku chcú použiť drevené impregnované pražce. Vraj sú pružnejšie a menej ničia nápravy lokomotív a železničných vozňov.To sa nedalo len tak dohodnúť, lebo pražce vyrábané na Bučine mali prednostne ísť pre domáce železnice. Tak im otec sľúbil dodať z druhej kvality. A predstav si, že Angličania vtedy boli s tým spokojní. A potom nastal víťazný február. Nielen že sa Bučina znárodnila, ale nastal čas robotníckych riaditeľov. Prišiel za riaditeľa súdruh Filo. Predtým bol robotníkom na píle, samozrejme bol komunista, pochádzal z Turčianskej Štiavničky. Mal však podmienku. Musel si večerne dokončiť základnú školu. Neviem ako sa mu to podarilo, ale výsledky jeho práce boli pozoruhodné. Pred vstupom do fabriky dal vybudovať bránu, nad ňou červenú hviezdu. Od hviezdy napravo a naľavo boli po tri  lampy. Boli v nich nápisy: PU, ST. BU, IM, PO, PI, čo znamenalo: podniková údržba, stavebníctvo, bukaska, impregna, polotovary, píla. Keď bol plán splnený, lampy svietili, keď plán splnila celá fabrika, svietila aj hviezda... Tak vidíš! {IMAGE, 65, , 30% } Plán sa občas podarilo splniť, len neviem ako išli riaditeľovi cudzie slová. Mal 4 deti, dievčatá boli celkom fajn, len syn Bohuš bol diabol. Keď raz vyliezol na elektrické vedenie, až ho hasiči museli zniesť dole. Vtedy vyhlásil,  že on syna nemôže biť z ekonomických dôvodov. Asi sa to ešte neučili.  5. výročie SNP sa vo Zvolene úžasne oslavovalo. Prišiel súdruh prezident Gottwald s veľkým húfom ďalších súdruhov. Vtedy vznikol SĽUK, ktorý mal  na námestí prvé vystúpenie. Gottwaldovu štvorročnú vnučku prezliekali do detvianského kroja.  Celý sprievod súdruhov v tatraplánoch zavítal aj na Bučinu. Keď odišli, pred obrovským portrétom súdruha Gottwalda, ktorý bol pred vstupnou bránou do fabriky, sa postavil pán Skácel, zamestnanec Bučiny, pôvodom z Moravy a povedal: Tento můj brácha, to je ale vůl... Stála som neďalekom, počula som to. Gottwald bol synom jeho otca, prezidentova  matka pracovala u sedliaka Skácela ako děvečka.  Dni utekali, už buky neťahali kone po ceste popred náš dom, ale boli vozené vlakom. Keď som sa po tej ceste bicyklovala na pánskom bicykli, lebo iný sme nemali - a to popod rúru - predbiehali ma autá. A ja som sa neraz chcela obzrieť, či ma nejaké neprebieha a tak som spadla. Neraz som mala obité kolená.  Vtedy už obchodné rokovania neboli potrebné, všetko sa plánovalo. Na Sliač sme chodili len na rodinné výlety. V nedeľu poobede peši tam, po varietnom programe vlakom naspäť. Otec mal dobrý plat. Všetko bolo v poriadku. Naše detstvo podľa našich vtedajších kritérií prebiehalo dobre.No ale čo sa raz stalo nestalo. Otec dostal predvolanie na vojenskú správu. Teda všetko dobré je aj na niečo zlé....    napísané 15. októbra 2008",2014-12-26 16:18:17,2016-06-05 10:36:48,palo4
71,128,eva,OHISTORY,A,2,(1953-1962) Všetko zlé je na niečo dobré..,Babka Evka,"Keď prišlo predvolanie na vojenskú správu, otec si pomyslel na svoj odvod v mladosti. Vtedy v Prahe mu dôstojník povedal, aby pozdravoval otca a bol neodvedený. Teraz mu povedali, že jeho predvolanie je omyl, tak išiel domov. Ale o niekoľko dní prišlo znovu predvolanie. Opýtali sa ho, či sú na Bučine technici, on hodil rukou a povedal, že tam je technikov... A tak mal tú 'česť', slúžiť v Československej ľudovej armáde, v jej ženijnom vojsku, skrátka PTP- pomocné technické prapory. Zbrane tam boli 'rýchlopalné čakany a ďalekonosné lopaty'. Išlo vlastne o pracovný tábor. Odvelený bol do Komárna.  {SPLIT}  My sme ostali bez peňazí, a tak mama začala pracovať v mzdovej učtárni. Aby toho nebolo málo, prišla mena peňazí, a tej sa podarilo ľudí v majetku absolútne vyrovnať, aj keď krátko predtým boli veľké banícke odmeny. Ja som baník, kto je viac? Zrušil sa aj lístkový systém. Na lístky bolo potravín málo, ale boli lacné. Už koncom lístkovej doby boli aj obchody s potravinami takzvane na voľno. Tam boli potraviny 10 krát drahšie ako na lístky. A tie voľné ceny sa teraz stali normálnymi. No prežili sme.  O otcovi sme temer nič nevedeli, len to, že ho prevelili do Pardubíc. Tam ho raz mama mohla navštíviť. Planírovali tam letisko. Vedúci toho planírovania nevedeli ako sa to robí, tak im to otec ukázal a odvtedy už nepotreboval lopatu ani krompáč, lebo viedol planírovanie. Keď ho odtiaľ odvelili do Prešova, tiež planírovať letisko, navrhli mu, aby po skončení vojenskej služby  prišiel ako civilný zamestnane do Pardubíc.  {SPLIT}  {IMAGE, 66, , 60%, right} V tom čase sa na Bučine diali čudné veci. Najprv horela impregna. To bol úžasný požiar. Ja som v detstve videla jeden veľký požiar, keď vo Zvolene na námestí horel obchod s nábytkom - podpálil ho majitel Maňák, ktorému ho znárodnili, potom sa obesil. S jeho dcérou som chodila do školy. No ale impregna, to sa nedá porovnať. Sklad impregnovaných pražcov a telegrafných stĺpov...  Išli hasiť aj študenti z priemyslovky. V radoch sa valili na Bučinu. Neviem, čo tí chlapci tam robili, ako mohli pomáhať hasiť. Ja som vtedy na druhý deň nemala domácu úlohu a učiteľka sa divila, že prečo.  Potom asi o mesiac horela bukaska. To slovo vzniklo zo slov buk a akciová spoločnosť. Investori a majitelia Bučiny predpokladali, že vytvorením akciovej spoločnosti so štátnom sa vyhnú znárodneniu, čo sa nepodarilo.  Vyrábali sa tam aj veľmi pekné dosky, lepené z drevného odpadu, ktorý vznikol pri výrobe základných produktoch fabriky, teda podvalov, telegrafných stĺpov, parkiet a iných . Aj súdruh Gottwald dostal dar do prezidentskej kancelárie, a to písací stôl od bukasky.  Bukasové dosky sa vyrábali  na strojoch zo Švajčiarska. Doviezol ich a inštaloval pán Vurschléger. Vidíš ho na fotografii zo Štrbského Plesa s našimi a Janotovými, je prvý  zľava v klobúku. Janotoví pozvali našich na ten výlet do Tatier, aby sa s pánom Vurschlégerom rozprávali po nemecky. On doniesol aj špeciálne lepidlo. Keď sa to lepidlo minulo, bolo zle. Vo Zvolene bol jeden chemický inžinier, Karel Eisner, ktorý pred vojnou utekal z Mukačeva a usadil sa vo Zvolene. Stále nemal prácu ako chemik. Angažovali ho na bukasku. On lepidlo miešal, miešal, patlal, patlal - ale nelepilo. Nuž a v tom čase navyše bukaska zhorela. Po týchto udalostiach sme už nášho robotníckeho podnikového riaditeľa súdruha Filu nevideli. Posledný raz som ho videla,  keď u nás medzi rečou povedal, že on verejne navrhne zmenu hymny. Predsa nemôžeme spievať ... zemský ráj to napohled...  Mali sme aj iného suseda súdruha Kováča, významného milicionára, spolupracovníka štb. To bol sympatický človek. Mal dcéru takú starú ako Vašo. Neraz s nami rozoberal spoločenské pravidlá pri stolovaní, pri tanci a tak podobne. Keď Vašovi prišlo vyrozumenie,že je neprijatý do priemyslovky, hodil rukou a povedal našej mame neboj sa, a o pár dní prišla nová pošta a bol prijatý. Taký to bol frajer !  {SPLIT}  {IMAGE, 67, , 30%} Otec za tie necelé 2 roky, čo slúžil ako 'pétépák',  bol len niekoľkokrát doma na dovolenke. Bol oblečený v hrubej vojenskej uniforme, ale on bol aj v tom fešák. Keď bol v Prešove, planírovali letisko v Šebastovej. Jeden z jeho šéfov mal manželku, ktorá sa za slobodna volala Srnková, ako naša omama.  Neviem ako na túto tému prišli, ale sa spriatelili, a on mu ticho povedal, že asi ich budú prepúšťať. Na tom PTP bolo viac vecí zlých, ale jedno z najhorších bolo, že nik im ani nenaznačil ako dlho tam majú byť, či rok či 10 rokov, alebo navždy. No ale prišiel ten deň, keď po jednom chodili do kancelárie, a každý sa dozvedel ako chcel zničiť socializmus a nastoliť kapitalizmus a imperializmus. No a otec sa to nedozvedel, lebo mu povedali, že jeho kádrový materiál sa stratil... Tak čo, Švejk je šuviks! Po prepustení z PTP otec už nechcel pracovať na Bučine, pretože tam sa určite nachádzal človek, čo ho udal ako politicky nespoľahlivého, 'umožnil' mu úžasnú skúsenosť a tak  mu poškodil jeho život. Vlastne ani nevedel, kto to bol a preto ani nevedel, na koho sa má dívať krivým okom. Mohol len myslieť na to, ako prezident Zápotocký mame napísal, že je ' česť byť súčasťou  Československej ľudovej armády'.  Vilo mu poradil miesto na Krajskej správe lesov v Žiline, kde on pracoval ako právnik.  Po intermezze v Žiline otec si našiel prácu v Bratislave v Lignoprojekte. Vtedy uvažoval o monografii na tému spracovania bukového dreva. Drevo bol preňho mimoriadny materiál, teplý, pružný... V Lignoprojkte bola po čase reorganizácia a otca prepustili, lebo prišiel ako posledný pracovník. Tak si otec našiel miesto v Banskom projekte. Ten ústav bol v Bratislave. Tam sa už drevom nezaoberal, lebo sa staral o dopravu v ostravských baniach. Keď otec pracoval v Žiline, Krajská správa lesov mu prisľúbila prideliť byt. Dostal ho až v čase, keď už pracoval v Bratislave.Tak sme sa najprv presťahovali do Žiliny. Vtedy otec znovu, ako temer počas celého svojho pracovného života, chodil na týždňovky. V Bratislave mu bolo odpoludnia a večer smutno, tak sa prihlásil na diaľkové štúdium na Strojnícku fakultu. Aj ju s úspechom dokončil a ako 50 ročný bol promovaný za strojníckeho inžiniera.V tých rokoch sme mali štyri promócie za sebou. Po otcovi som to bola ja, potom Edo a nakoniec Vašo. {SPLIT}  Keď sme už bývali v Žiline,  mal  otec dostať byt v Bratislave. Stavba domu sa mala ukončiť, bola strážená. Keď mal byt prebrať, bol obsadený. Vtedy bol zákon, že nikto nemôže byť deložovaný... No ale čoskoro sa končila stavba na Mýtnej ulici pre prominentov, tak tá bola zrejme dobre strážené. Tam sme mali naozaj prominentných susedov. Napríklad súdruha  Gracu, šéfa Ústavu marxizmu-leninizmu alebo spisovateľku Kristu  Bendovú..  Tiež rodinu Suchalovú . Ich 16 ročný syn Peter priviedol do druhého stavu jedno dievča a dcéra Oľga sa hlásila na novinárstvo. Čoskoro odišla do Ameriky, ale vrátila sa. Vtedy už bola vydatá, volala Beňová. Ešte teraz môžeš v nedeľu ráno niekdy z rádia počuť rozprávku, ktorú napísala alebo preložila. Keď sa druhýkrát rozvádzala, našla si advokáta dr. Keltoša. On rozviedol ju, a ona jeho. Keď dr. Keltoš príjmal Evu za koncipientku, povedala jej vtedy čerstvo vydatá pani Oľga Keltošová, aby sa jej maželovi nadívala do očí. Bolo to vážne varovanie, pretože pani Oľga Keltošová bola prvou spolupracovníčkou Vladimíra Mečiara. Na najvyššom poschodí bývala rodina Rúčková. Mali 10 detí. Keď pani Rúčková išla rodiť ďalšie dieťa, bola celá natešená, že si v pôrodnici 3 dni oddýchne. Pred naším domom ju zabilo auto, keď prechádzala cez cestu.  Náš najbližší sused sa volal Kostelný. Vraj ho našli ako novorodenca v kostole. Bol šofér, rozvážal mäsové výrobky. Raz som ho stretla na schodišti ako uteká hore so safalátkami v náručí. Aj sa ma čoskoro žandári na tieto záležitosti pýtali, ale som mu pomohla, veď som nič zlé nevidela, a tak sa mi jeho žena poďakovala. To bol dom, z ktorého som sa vydala a odišla do Levoče. Tak čo, dopadlo všetko dobre?  napísané 3. novembra 2008",2014-12-26 16:19:09,2016-05-02 21:43:40,palo4
72,128,eva,OHISTORY,A,2,(1945) Ale bombardujú...,Babka Evka,"Keď sme sa vrátili z detvianskych lazov, všetko sa zdalo byť v poriadku. No až na to, že som mala po tele množstvo chrást. Maminou liečbou som bola onedlho bez chrást, žiadne zdravotné komplikácie sa u mňa nevyskytli. A tak pomaly prišla zima. Občas som počula ženy medzi sebou hovoriť: už je fronta pri Lučenci, už je... ale nech je čo chce, nech už to prejde.... {IMAGE, 1, , 40%,} Bolo prvého januára 1945 a otec povedal: dnes o 12 hodine partizáni vyhodia most cez Slatinu pod hradom. Sadli sme si k obedu a boli sme ticho. Udrela 12. hodina a nič, prešla jedna minúta a bum-bác-rach. Most vyletel do povetria.  O 1-2 týždne sme prestali večer chodiť do postele. Sedeli sme v obývačke, najčastejšie aj so susedmi, okná boli zatemnené. Keď zaznela siréna, utekali sme do pivnice. Niektorý deň sme ani sirénu nepočuli, len taký divný šum a to už leteli lietadlá.Večerné letecké nálety a bombardovanie mesta  trvalo do konca januára.  Zima bola tuhá, deti sa chodili korčuľovať  na ľad kúsok za náš dvor. Aj Edo s nimi. Bol veľmi chudý, keď spadol na zadok, mal na ňom modriny, preto mu mama dávala do nohavíc malý vankúš. Keď začala streľba, všetky deti utekali k plotu a preškriabali sa naspäť do dvora. Edo to nedokázal, tak mu mama bežala naproti.Ledva dobehli do brány. Potom už lietadlá lietali kedykoľvek a tak sme sa presťahovali na celý čas do pivnice. Na prične sme položili matrace.  V práčovni bol šporák na vyváranie prádla a tam sa varilo - ak bolo čo. Mama už predtým pripravila vianočné opekance do veľkého papierového vreca. Prv ako zišla do pivnice, sa jej podarilo od nejakej tetky kúpiť 1 kg cibule.  Každé ráno mama s ostatnými ženami išla cez ulicu s kandličkou do mliekárne. Ak doniesla mlieko, urobila opekance nasladko. Ak nie, rozpražila cibuľu. Vtedy všetci zhlboka dýchali a vzdychali - ach cibuľka.  Ešte v januári všetci, čo mali deti, museli prísť do budovy  Červeného  kríža. Tam na každé dieťa dostali alumíniový krúžok. Na jednu stranu mali vyryť meno dieťaťa, a na druhú stranu adresu, kde treba odviesť dieťa v prípade smrti rodičov. Dvaja sme dostali adresu do Žiliny a jeden do Ivachnovej. Tieto krúžky sme mali na šnúrke zavesené na krku.  Cesty do mliekárne boli zo dňa na deň nebezpečnejšie. Bola to cesta pomedzi strely. Mama raz povedala susede, nech ma to už trafí. A čo tvoje deti, povedala suseda...Raz bola mama  zo všetkého taká zničená, už jej bolo všetko jedno.  Vyšla hore do bytu a začala tam niečo variť. Ale zrazu celá roztrasená pribehla do pivnice. Nejaká mina preletela ponad dom, dole sme to necítili, ale ju to hodilo do steny, ohlušilo ju to, a už hore nechodila. Tak plynuli dni.  My deti sme sa najviac zdržiavali so ženami, tie sa modlili ruženec. Bolo tam aj zopár starých mužov, tí hrali šach. No bola tam aj mládež. Tí sa zdržiavali v kotolni, búchali na niečo, čo malo znieť ako bubon, spievali džim bala bala bala, džim bala bála... a  hej bába riba, hej bába riba... Rodičia im to vyčítali, lebo za našim domom bola nemecká hláska a po chodníku chodili nemeckí dôstojníci. Na ten zvuk by mohli do kotolne začať strieľať...  Teraz sme vôbec von nechodili.  {IMAGE, 104, , 40%, right} Lalo - vtedy sme tak volali Vaša-sa stále dožadoval ísť von. No to nešlo. A raz, už bol marec, sneh sa už topil, zrazu ho nebolo. Pozreli sme sa von a Lalo behá po dvore, vyskakuje, ruky nad hlavou a vykrikuje „Ale bombardujú !“ Otec vybehol za ním,  zdrapil ho za golier a dotiahol dnu. Konečne prišiel 14.marec. Ráno bol po pivnici čulý ruch, niektorí vychádzali von. A deti samozrejme tiež. To bol pohľad!  Pod bránou sedel Rus a hral na garmoške. Obstali sme ho, každý sa ho chcel dotknúť. Tí, čo sa pozreli na ulicu, zhíkli a deti zahnali naspäť. Námestie bolo plné ležiacich vojakov - ruských, nemeckých, rumunských. Do večera ich zahrabali v parku. Neskôr v parku pred evanjelickým kostolom postavili pamätník, ten je tam aj teraz. Za mestom spravili vojenský cintorín. Tam sme potom vždy na 9.mája chodievali v pionierskom kroji. To bola biela blúzka alebo košeľa a modrá sukňa alebo nohavice.Každý pionier a pionierka sa postavili k jednému hrobu. Učili sme sa ruštinu a tak sme si prečítali mená, pri ktorých stojíme. Celé leto sme sledovali lietadlá, čo nám lietali ponad hlavu. Už meseršmidky nelietali. Keď sme videli letieť veľmi vysoko v húfe zlaté bodky, to boli Angličania.   Nech sa už žiadne dieťa neraduje, ako fajn bombardujú !                     napísané 24. novembra 2008    doplnenie 15. mája 2016   -      na tej fotografii som pri druhom hrobe",2014-12-26 16:20:05,2016-05-15 16:11:58,palo4
73,128,eva,OHISTORY,A,2,(1988) Tie časy tajdú... /Sládkovič,Babka Evka,"Veru aj vtedy tie časy ta šli, vliekli sa, míňali sa samospádom. Akoby boli spečatené na večné časy. V čakárni detskej ambulancie sme mali dve nástenky. Povinne, ale možno aj zo zvyku. Na jednej bola zdravotná osveta a tá druhá bola politická. Od februára 1988 po celý rok mala pripomínať výročie znárodnenia. Čieže oči by o ňu zavadili? Zaprášená, ošumelá visela.  Aj správy v TV boli ošumelé, stereotypné. Nastúpený ústredný výbor štáto-strany podľa abecedy vítal alebo odprevádzal málo významného politika z lietadla alebo do lietadla. Vtedy sa už ani plán neprekračoval. Nakupovali sme u 'odborníkov'  ako nás presviedčala reklama z televízie. A predsa raz nastalo nejaké vzrušenie. Alebo sa začala nenápadne po kvapkách meniť kvantita na kvalitu ? (Hegla sme študovali ako jedného z prameňov marxistickej filozofie.)  {SPLIT} Jedného dňa, bol pondelok, prišla sestrička do  práce a zdôverila sa nám s neuveriteľnou skutočnosťou. Jej syn, vysokoškolák, aj s ostatnými študentami museli na celý víkend opustiť internát v Bratislave. A to veľmi prísne povinne. Ja som sa tomu nedivila. Už nejaký čas som kvôli nudným správam z televízie a rádia počúvala vysielanie rádia Slobodná Európa Pred týždňom v nedeľu prišla Ľudka s Matejom navštíviť rodičov a odtiaľ prišli k nám. Ja som bola okúpaná, v kuchyni som si kulmovala vlasy a mala som pustené rádio, a to Slobodnú Európu Hoci na mňa nebol pôvabný pohľad, Matej si prisadol ku mne. Keď počul hlas z rádia, stíchol a počúval. František Mikloško podal žiadosť na Obvodný národný výbor Bratislava 1 o povolenie pokojnej manifestácie za náboženskú slobodu a občianske práva a slobody. Každý účastník manifestácie si má doniesť sviečku. Žiadosť bola zamietnutá, hlásilo rádio. Matejova reakcia bola: Čo si to ten Fero vymyslel, možno si to ešte odsedí, on je taký idealista... Matej aj Milanko osobne poznali Františka Mikloška, pretože bol pracovníkom SAV, vzdelaním bol matemetik. Pred nedávnom sa vzdal práce v SAV, presnejšie nikto nevedel, kam odišiel pracovať. Milankovi pred odchodom povedal, že sa musí sám so sebou vysporiadať. Napriek nepovoleniu sa sviečková manifestácia konala v piatok pred Kvetnou nedeľou 25.marca 1988. Neskôr manifestáciu nazvali manifestácia na veľký piatok. Nebola nijako veľkolepá alebo hrozivá, lebo bola zima, poprchávalo, a sviečky, ktoré si účastníci priniesli a zapálili hneď zhasínali. Ján Čarnogurský povedal niekoľko slov, účastníci sa pomodlili  očenáš.  Niektorí predstavitelia komunistickej strany priebeh manifestácie sledovali z okienok pôjdu hotela Carlton. Oveľa významnejšie ako vyznievala manifestácia zasiahli vodné delá, ktoré postriekali celé Hviezdoslavovo námestie a všetkých, ktorí sa hoci aj náhodne ocitli na námestí alebo na chodníku. Ešte že sa vysokoškoláci nezdržiavali v Bratislave. {SPLIT} {IMAGE, 90, , 55%} Čas plynul aj naďalej pomaly, až sa mesiace preklopili do ďalšieho roka. Raz v lete prišiel Milanko z Bratislavy a povedal mi, že pod Manderlou stretol Fera Mikloška. Bol vraj celý vzrušený a presvedčený, že 'bude revolúcia'. Milanko mu neveril a opýtal sa ho, koľko má tankov. Hlas zo Slobodnej Európy bol stále zaujímavejší. Až v sobotu ráno 18. novembra 1989 hlásil, že v Prahe v piatok večer pri demonštrácii študentov prišiel o život po policajnom zásahu študent Martin Šmíd. To už aj správy TV naberali na zaujímavosti. V Prahe boli dvaja študenti toho mena. Najprv redaktori vypátrali jedného. Opakovane sa ho vypytovali, čo robil piatok večer. Keďže bol mimo Prahy u rodičov celý víkend, nič sa mu nestalo. Ani druhý Martin Šmíd nebol na demonštrácii. Chvalabohu nikto nezahynul, ale demonštrácie sa už nepodarilo potlačiť.  Naozaj nastala zmena politického režimu v celej strednej Európe a bez krviprelievania. Aj ja som tomu bola rada, privítala som zmenu. Bola som rada, že sa 'večné časy' skončili.  Nikdy sa nedá čakať, že všetko bude lepšie. Každá minca má dve strany, nič nie je len biele alebo len čierne. Aj keby som si spomenula na tie najzávažnejšie negatíva nového poriadku, nezmenila by som svoj názor.  Keď si spomeniem na tie menej závažné zmeny, tak som rada, že už som nemusela chodiť dvakrát za mesiac na stranícke školenie, hoci som nestraníčka. Bola som smutná z niektorých novôt,napríklad z toho, keď matka 18 ročnej študentky žiadala vyšetriť jej moč na drogy a potom mi tá študentka prišla vynadať, že som jej matke povedala výsledok vyšetrenia. {SPLIT} Teraz po 25.rokoch sa niektoré dobré veci zo socialistických čias vracajú do života. Tie časy tajdú... Človek by v žiadnom spoločenskom zriadení nemal zabudnúť, že vždy žijeme 'načisto', že svoje činy po zmene systému nebudeme môcť vygumovať a žiť nanovo inakšie. Humanita je vždy humanita a gaunerstvo je vždy gaunerstvo.   napísané  21. novembra 2014 {IMAGE, 91, , 100%}",2014-12-26 16:22:01,2017-03-12 21:06:28,palo4
74,128,eva,OHISTORY,A,2,"(1971) Milanko, Machonin a sociológia.",Babka Evka,"Pri poslednom novom usporiadaní mojej knižnice mi prišla do ruky veľká ťažká kniha Pavla Machonina a kolektív: Československá spoločnost. Sociologická analýza sociální stratifikace.  V čase normalizácie  meno Machonin bolo treba vyslovovať potichu.Nazrela som do nej a zaujala ma myšlienka upresniť si niektoré spomienky na pohnuté časy a na Milanka, ktorý tú knihu priniesol domov v čase, keď pracoval na Sociologickom ústave Slovenskej akadémie vied v Bratislave. Kniha vyšla v novembri 1969 v nakladateľstve Epocha v Bratislave, zrejme ako posledný záchvev pražskej jari, v poslednej sekunde pred normalizáciou. Práca na knihe prebiehala v druhej polovici 60. rokov ako vedecký sociologický výskum. Projekt výskumu bol spracovaný v marci 1967, bol posudzovaný a schválený v pražskom Karolíne na sympóziu okrem popredných čsl. odborníkov aj odborníkmi z Maďarska, Juhoslávie, NDR, NSR, Poľska a ZSSR. Zber dát prebiehal  do konca roka 1967. Hlavnú časť výskumu organizoval, technicky a materiálne zaisťoval Ústav sociálne politických vied v Prahe, a to z prostriedkov Univerzity Karlovej  v Prahe a Ministerstva školstva ČSR. Výskum viedol Doc.PhDr. Pavel Machonin, DrSc. Partneri vo výskume pracovníkom z viacerých fakílt Univerzity Karlovej v Prahe boli aj pracovníci Sociologického ústavu SAV v Bratislave. Pracovníci z Bratislavy spracovali porovnanie sociálneho vývoja v českej a slovenskej časti republiky. Autori slovenskej časti boli Róbert Roško, Katarína Podoláková a Jolana Jančovičová.  Na začiatku normalizácie sa Sociologický ústav rozpadol, noví pracovníci boli prijímaní konkurzom. Tak sa tam dostal aj Milanko. Bolo to skutočne zvláštne obdobie. Akoby nejaký čert zamiešal kocky v škatuli a potom ich len tak vyhodil.   {IMAGE, 20, , 50%,} V Piešťanoch Milanko nemohol zohnať nijakú prácu, ani v kotolni, no v Bratislave vyhral konkurz. Tí traja spoluautori už v tom čase zakázanej Machoninovej knihy v ústave zostali. Stali sa Milankovými kolegami.  Ústav už nepokračoval vo výskume vo vysokom vedeckom štýle. V najbližšej päťročnici sa mal venovať  základnému  výskumu a to téme kto je robotnícka trieda. Napríklad či súčasťou robotníckej triedy je inžinier pracujúci v prevádzke veľkej strojárskej fabriky, alebo či zamestnanec Jednotného roľníckeho družstva  je roľník, no ešte závažnejši bol problém  či člen straníckej hierarchie je robotník. Samozrejme robotník mal iný sociálny status ako roľník alebo pracujúci inteligent. Vtedy bola vládnuca robotnícka trieda s jej predvojom komunistickou stranou. Byť robotníkom, alebo byť potomkom robotníka , nieslo v sebe určité nemalé výhody. Nakoľko ústav svoju úlohu nedokázal vyriešiť v stanovenom termíne, úloha prešla do ďalšej päťročnice a potom zas do ďalšej. Tento problém nebol vyriešený ani v centrále v Moskve.  V novom ústave  život neplynul  bez rôznych napätí medzi pracovníkmi a vedením ústavu.. A tak si Milanko našiel alternatívu - sociologickú prácu na iných ústavoch / napríklad na Právnickom ústave / a maľovanie.  Neskôr Sociologický ústav prijal mladú pracovníčku Ivetu Radičovú. V sociologickej oblasti ostala aj po zmene režimu roku 1989. Stala sa profesorkou sociológie, ministerkou sociálnych vecí vo vláde Mikuláša Dzurindu, premiérkou vlády Slovenskej republiky v rokoch 2010-12. Profesorka Radičová získala vedecký  ohlas v celej Európe. Keď sa stala ministerkou, Milanko mal túžbu ísť jej osobne zagratulovať. Bol už v takom zdravotnom stave, že sa mi to nepodarilo zariadiť. No Iveta Radičová naňho nezabudla. Keď Milanko zomrel, poslala mi veľmi pekný kondolenčný list. Krátko z listu odcitujem:  'Odišiel vzácny človek, ktorý bol úprimný a čestný, ktorý nežil len pre seba a svoju rodinu, bol oddaný a zapálený pre svoju prácu, pretože  v nej videl prínos pre spoločnosť. Pre tieto vlastnosti si ho jeho kolegovia vážili, dobre sa cítili v jeho prítomnosti a mali ho radi. Patrila som tiež medzi nich - a takým ostane v mojich spomienkach. Bude nám všetkým veľmi chýbať...' Aj mne veľmi chýba.    napísané 27. októbra 2014",2014-12-26 16:23:08,2016-02-24 18:38:03,palo4
75,74,palo4,OHISTORY,A,3,"Re: Milanko, Machonin a sociológia.",Babka Evka,"Nevedela som, že máme doma knihu od Pavla Machonina a kolektiv, včera som naň naďabila.",2014-12-26 16:23:58,2014-12-26 22:59:12,palo4
76,128,eva,OHISTORY,A,2,(1999) Vojtech Zamarovský,Babka Evka,"Kto by to meno nepoznal?  Tých, ktorí mali tú česť stretnúť sa s ním osobne, tých je podstatne menej. My sme tú česť mali. Bolo to vtedy, keď riaditeľ nemocnice predvolával zamestnancov, ktorí mierne prekračovali dôchodcovský vek a 'usmerňoval' ich rozhodnutie. Ja som mala nárok na dôchodok vo veku 57 rokov. Už som presluhovala 3 roky. Možnosť dôchodku ma tak rozrušila, že som si zobrala 3 dni dovolenky a odcestovala som k Eve do Bratislavy. Vtedy bývala na Narcisovej ulici. Prečítala som tam Zamarovského Olympiu. Potom som sa vrátila v nádeji, že ma riaditeľ teraz nepredvolá. {SPLIT} V Piešťanoch, vlastne teraz je tá časť mesta samostatnou obcou Banka, stojí dom zvaný 'Horvatovec'. Vtedy to bol Dom spisovateľov. Postavil ho MUDr. Horvát. Za 1.ČSR bol to jeden z dvoch praktických lekárov v Piešťanoch. Náplň práce praktických lekárov vtedy bola veľmi široká. Liečili chorých všetkých vekových kategórií, chorých na všetky choroby, včítane pôrodov v domácnosti. Terajšia nemocnica bola Sanatórium dr. Brežného, teda hotel pre kúpeľných pacientov. Nuž nečudo, že dr. Horvát mal taký príjem, že mohol postaviť taký veľký dom. Po roku 1948 dom bol znárodnený.  Do Domu spisovateľov chodili naši aj zahraniční  spisovatelia na tvorivé pobyty. V čase okolo roku 1990 - 2OOO bola Marika Homolová, tvoja sesternica z druhého kolena vedúcou v Dome spisovateľov. Milanko  ju tam často navštevoval a besedoval so spisovateľmi. Tam sa stretol aj s Vojtechom Zamarovským.  Keď som sa vrátila z Bratislavy, z dovolenky u Evy, Milanko priviezol známeho spisovateľa k nám na návštevu. Pán Zamarovský bol už vtedy hodne poznačený svojou chorobou - parkinsonizmom - a potreboval pomoc druhej osoby. Preto bol s ním jeho syn. Vojtech Zamarovský sa ťažko pohyboval, ale myseľ a reč mal výborné. Spomínal na svoje mladé roky. Keď bol zamestnaný v Prahe v banke, súčasne prekladal knihu C.W. Cerama Bohovia, hroby, učenci z nemčiny do slovenčiny. Vtedy si povedal, že takúto literatúru by zvládol aj on. A tak sa do toho pustil. A veru zvládol! {SPLIT} Spomenula som, že som práve prišla z Bratislavy, kde som 'zhltla' Olympiu. Trochu omluvne pohodil rukou a povedal, že tú knihu napísal hlavne na príkaz pri príležitosti moskovskej olympiády. Ja som zareagovala tak, že nie je za čo sa omlúvať. Je tam snáď len jedna veta o 'amaterizme' športovcov socialistického tábora. Kniha je výborná, týka sa predovšetkým starovekých olympiád. Vtedy bola známa vec, že žiaci v gréckych školách sa učili zo Zamarovského knihy 'Grécke báje' preloženej do gréčtiny. Nadhodila som, že to je niečo také, akoby sa slovenskí žiaci učili slovenské dejiny od napríklad španielskeho dejepiscu. Opravil ma, že to by bolo také, akoby slovenskí žiaci čítali slovenské rozprávky od španielskeho spisovateľa.   Grécka akadémia vied chcela udeliť Zamarovskému vedeckú hodnosť, ale on to neprijal. Uviedol, že z dôvodu že on nič neobjavil, on grécky starovek spropagoval. Urobil to preto, že v jeho duši si našiel miesto 'grécky zázrak'. Posedenie u nás bolo veľmi príjemné. Vojtech Zamarovský pôsobil skromne a vyžaroval z neho pokoj. Dostali sme sa aj k osobným veciam. Priznal, že je rozvedený, že sa to stalo nedávno a deti mu jeho krok schválili. Smutne a skôr pre seba povedal, že manželka je alkoholička a práve tento jej stav bol dôvodom  rozvodu.  Milankove obrazy sa mu páčili. Požiadal, či by mu namaľoval jeho rodný dom v Zamarovciach. Martin Benka mu vraj daroval obraz s týmto domom, ale namaľoval aj necitlivo umiestnený telegrafický stĺp pred domom. Milanko prikývol. Ja som tiež mala prosbu. Chcela som jeho podpis do podpisovej knihy miestneho odboru Matice slovenskej. Táto moja žiadosť bola z jeho strany nesplniteľná, jeho ruka nedokázala urobiť ani náznak nejakého písmena. {SPLIT} Neskôr sme išli do Zamaroviec neďaleko Trenčína. Veľký zamarovský dom pravdaže nebol v tom čase majetkom rodinných príslušníkov. Neviem, či sa niekto snažil o reštitúciu. Stĺp s drôtami  tam bol a skutočne vyzeral ako päsť na oko. Viem však, že tento sľúbený obraz Milanko nenamaľoval a tak som ho nemohla poslať ako som sľúbila.  Neraz som si spomenula, že som mala česť osobne si pohovoriť so slovenským spisovateľom, ktorého najviac kníh bolo preložených do cudzích jazykov.    napísané 8. augusta 2014",2014-12-26 16:25:03,2016-05-15 08:37:36,palo4
77,128,eva,OHISTORY,A,2,(1979) Úcta,Babka Evka,"V jedno horúce letné odpoludnie prišla ku mne susedka z vedľajšieho domu a žiadala ma o návštevu jej vnučky. Nevesta porodila dieťa v Žiline, s dieťaťom je už tu. Jej syn, nevesta a dieťa budú bývať u nej. Navštívila ich detská sestra a povedala, že dieťa príliš rýchle dýcha. Poradila jej, aby ma požiadala o vyšetrenie. Rýchle dýchanie môže byť symptómom zápalu pľúc a tak som išla.   Do spálne, kde bola matka s dieťaťom, svietilo odpoludňajšie slnko a bolo tam skutočne príliš teplo. Stiahla som žalúzie, otvorila som okná a o chvíľu tam bola znesiteľná atmosféra. Dieťa začalo dýchať primerane. Po celý čas, ako som vyšetrovala dieťa a potom sme sa o jeho zdravotnom stave rozprávali, matka a jej svokra sa na mňa spýtavo dívali a čakali nejakú odpoveď. Oči svokry boli spýtavé a odbojné. Vedela som o čo im ide, dieťa malo Downov syndróm. Nechcela som o tom hovoriť s matkou pred jej svokrou. Neskôr sa mi naskytla príležitosť. Matka mi povedala, že v žilinskej pôrodnici jej pri odchode detský lekár povedal, že dieťa je debil. Takto to vraj povedal. Opýtal sa jej, či jej matke nejaké dieťa nezomrelo. Áno, zomrelo, po pôrode v roku 1945. Z toho usúdil, že sa jedná o rodinnú genetickú záťaž. Aj lekári by potrebovali tréning v etike. Na čo všetko zomreli novorodenci v roku 1945 !? Problematiku Downovho syndrómu som jej prijateľne vysvetlila, dala som jej tlačený materiál o starostlivosti o takto postihnuté dieťa.  Zo začiatku sa dieťa obdivuhodne vyvíjalo. Ako jednoročné si samo prinieslo nočníček pre svoju potrebu. Neskôr už vývoj išiel pomalšie. Mladá matka si v tej rodine vytrpela svoje. Svokra aj manžel sa na ňu pozerali ako na zdroj všetkých ťažkostí. Najviac svoju nechuť ku nej prejavovala svokra. Mladý otec svoju životnú záťaž neuniesol a odišiel od rodiny. Potom sa mi rodina stratila z môjho obzoru. {SPLIT} Spomínam si na jednu sobotňajšiu 24 hodinovú pohotovostnú službu. Bola to jedna z tých, kedy som bola hodne vyťažená. Dopoludnia stále prichádzali pacienti. Odpoludnia okolo 15. hodiny bola úplne plná čakáreň chorých detí. Vtedy zazvonil telefón. Ženský hlas žiadal návštevu 10 ročného dieťaťa v domácnosti. Dieťa má vysokú horúčku a nemajú sa ako dostať na pohotovosť. Adresa bola na Royovej ulici, teda blízko pošty. Povedala som telefonujúcej, aby dala niečo dieťaťu od horúčky, a keď vybavím pacientov, ktorí sú práve teraz v čakárni, prídem ku nej. Keď sa otvorili dvere, spoznala som bývalú susedu. Áno, bola to ona. Dieťa som vyšetrila, vysvetlila ošetrovanie. Potom hovorila o tom, že sa presťahovala. Ona bola bez manžela už dávnejšie. Potom odišiel syn. Už je znovu ženatý, má dve zdravé deti. A nevesta? Nuž tá neskôr odišla do Talianska, ani ako matka nezniesla svoj životný údel. Nevie o nej či sa vydala alebo je sama. Nevie ani presnejšie kde je. A ona ako stará matka ostala na starostlivosť o vnučku s Downovým syndrómom sama.  Trojizbový byt na Prednádraží bol veľký, hlavne na platenie. Preto je teraz v menšom byte. Táto vnučka, okrem toho že má Downov syndróm, má ešte cukrovku. S diagnostikovaním ochorenia na cukrovku to nebolo jednoduché. Trvalo to dlho, bola s ňou vo viacerých nemocniciach, pokým bola stanovená správna liečba.. Teraz sa o ňu sama stará a pichá jej inzulín.  Starostlivosť a výchova takto postihnutého dieťaťa je náročná. Najprv si sama naštudovala odlišnosti  telesného a duševného vývoja a tiež, ako ich zvládať. A videla som, že výsledky jej starostlivosti sú naozaj dobré..Naučila ju aj osobnej samoobsluhe.  Veľmi jej záležalo na tom, aby sa vnučka naučila písať a čítať. V tom čase deti s Downovým syndrómom do osobitnej školy neprijímali. Vtedy bolo ťažko prelomiť slová na papieri. Chodila od čerta k diablovi, prosila, hrozila a dieťa do osobitnej školy dostala. Naozaj vo vzdelaní dieťaťa dosiahla obdivuhodne veľa.  Spomenula som si na moju počiatočnú antipatiu voči nej. V to sobotné popoludnie si skutočne získala moju úctu.      naúísané 5. augusta 2014",2014-12-26 16:25:42,2015-09-07 19:25:01,palo4
78,128,eva,OHISTORY,A,2,(1976) Osud,Babka Evka,"Neviem, či je lepšie poznať svoj osud, alebo zo dňa na deň očakávať, čo lepšie alebo horšie človeka postretne. Ja som svoj osud poznala. V Trnave žil po celom Slovensku známy veštec. Bolo treba poštou poslať svoju fotografiu, 2O korún a známku na list s odpoveďou. To som urobila, na obálku som napísala : Radža Yogi, Trnava. A veru skoro som sa dočkala odpovede. Stálo tam, že sa dostanem na vysokú školu, aj ju úspešne ukončím. Vydám sa za spolužiaka alebo absolventa inej vysokej školy. O ďalšom osude ani slovo, ale vtedy pre mňa boli otázky môjho osudu kompletne zodpovedané. {SPLIT} Moja kolegyňa Mária svoj osud nepoznala. Ona začala pracovať vo Vrbovom vtedy, keď sme dostali novú polikliniku. Na prvom poschodí pracovali obvodní lekári, zubári a niektorí odborní lekári. Mária a ja sme pracovali na prízemí ako detské lekárky. Jedného dňa prišla Mária do práce veľmi skleslá. Bola bledá, smutná, nič ju nemohlo rozveseliť. Keď jej stav trval už niekoľko dní, so slzami v očiach mi povedala, že je rozvedená. Bola štyri roky vydatá, nemali žiadne dieťa a teraz takýto úder osudu. Jej smútok trval niekoľko mesiacov. Jedného dňa však Máriine oči ožili, líca sa zarumenili. Na prízemí sa každý deň objavil lekár z prvého poschodia. Z Máriinej ambulancie sa dokonca ozýval smiech. So sestričkami sme dali hlavy dokopy, veď viac hláv viac vie. A zrazu sme to vedeli všetky. Ten Máriin lekár už bol ženatý, nemali deti a teraz je rozvedený. Ale to ešte nie je všetko. Na kúpeľnom ostrove v Piešťanoch žije jedna veľmi vážená rodina. V tej rodine mladá dcérka je zrazu v nádeji. Keď otec tej dievčiny povolal na zodpovednosť Máriinho rozvedeného nápadníka, ten sa  ničoho nezľakol. Smelo prišiel k otcovi dievčiny, vytiahol z diplomatky úhľadne poskladaný list opatrený podpisom a pečiatkou. Na papieri úradne vyzerajúce písmená dokazovali neplodnosť majiteľa papiera. Zdesenie bolo veľké. Po rôznych dokazovaniach, rečiach, hrozbách a úvahách lekár požiadal dievča o ruku. Teraz už zase jej rodičia mu odmietli dať požehnanie. {SPLIT} Neviem, či Mária vedela o tejto afére alebo nie. Laškovanie medzi Máriou a jej nápadníkom trvalo niekoľko mesiacov až došlo k uzavretiu manželstva. Máriin osud od tejto chvíle bol ako v správnej rozprávke. Narodilo sa jej dievčatko a neskôr chlapček. Keď som sa neskôr občas stretla s Máriou, rada si spomínala na čas, keď sme obidve pracovali vo vedľajších ambulanciách. Vraj som jej dodávala odvahu. Možno, že som tušila jej osud. No netušila som, že aj prvá manželka terajšieho Máriinho manžela sa vydala a tiež má deti Je lepšie poznať svoj osud alebo nie?",2014-12-26 16:26:19,2015-12-13 10:10:46,palo4
79,128,eva,OHISTORY,A,2,"(1963, 2014) Pokrok",Babka Evka,"{IMAGE, 83, , 50%} V tých časoch sa žilo inakšie. V nedeľu  poobede zvyčajne prišla návšteva, Herta s Ďurom alebo Edova priateľka Ingrid a hrali sme karty. Najčastejšie preferans alebo žolíky. Jedného dňa mama predala klavír do hudobnej školy a kúpila televízor. Vtedy sa časy zmenili, nastal pokrok.  Keď som sa vydala a bývali sme v Levoči v slobodárni v dvojgarsónke, pokrok sme si neužívali. Mali sme tranzistorové rádio, čo mi dal Edo k svadbe. Naši mi poslali elektrický sporák. Bol však poškodený, prebíjal na kostru. Prišiel mi ho opraviť môj bývalý pacient z neurologického oddelenia. Práca mu trvala dlho, až do večera. Neviem, či preto, že oprava bola zložitá, alebo nám chcel vyrozprávať svoje zážitky z gulagu. Keď Rusi oslobodili Levoču, orgány národného výboru predvolali niektorých občanov do úradu. Náš opravár sa nebál, lebo nebol kolaborant. Viacerých odviedli, aj jeho. Najviac si spomínal na hlad ktorým tam trpeli. Na deň dostávali po 16 kusoch kockového cukru, žiadnu inú stravu. To vraj trvalo dosť dlho. Bol s nimi aj jeden levočský chirurg, ten veľmi ochorel. Rozhodli sa, že každý mu dá polovicu svojho cukru. Po týždni sa mu stav zlepšil. Aj on prežil, poznala som ho. Keď môj opravár z gulagu odchádzal, opýtal sa, prečo tam bol. Dostal odpoveď, že na to sa musí opýtať svojich spoluobčanov doma. {SPLIT} {IMAGE, 84, , 35%, right} Keď sa narodila Vierka, pokrok mi veľmi chýbal. Každú noc som musela 2-3 krát vstať, prevariť vodu, ochladiť ju, pridať Sunar, precediť a nakŕmiť dcérku. A tak sme išli na Spišské trhy a kúpili chladničku. Keď sme ju prenášali cez naše dvere, zalial ma pocit nevýslovného šťastia. Ten pocit sa mi vrátil vždy, keď som chladničku odmrazovala. Stalo sa to mnohokrát, lebo odmrazovať sa muselo často. Tá chladnička ma obšťastňovala 25 rokov. Ďalšie chladničky boli väčšie, odmrazujú sa 2x do roka, ale vydržia len kratšiu dobu. Už ma neobšťastňujú. V niektorých garsónkách sa objavili televízory. Milanko večer z ničoho nič zmizol. No, k susedom, čo mali televízot. Raz sme išli okolo výkladu obchodu s elektrospotrebičmi a tam v zapnutom televízore sme videli rozprávku o malej srnke. Už neviem koľkokrát sme museli ušetriť zo zálohy a výplaty, ale tú malú lunetu sme kúpili. Nakoniec skončila u babky Horanskej, ale veľa sa v tom televízore nedalo vidieť. {SPLIT} Nakoniec sa pokrok zrýchlil. Niežeby som pochopila jeho podstatu, ale postupne som sa z neho niečo naučila používať. Prišla som na to, ako sa dajú televízne programy natočiť a môžem ich sledovať, keď mám na ne chuť. Skamarátila som sa so základnými možnosťami počítača a internetu. Pokrok však sa úžasne zrýchľuje. Ten už nedokážem sledovať. Dokážem sledovať a zhruba aj pochopiť dokumentárne filmy, ktoré ma zaujímajú a vysvetľujú pokrok. Jeden z posledných, ktorý ma mimoriadne zaujal som sledovala nedávno. Dve sondy letia v určitej výške nad zemou a letia v presne určenej vzdialenosti za sebou. Zo zmeny vzdialenosti medzi sebou získajú poznatok o povrchu a hustote hmoty zeme, nad ktorou letia. Zmenu rýchlosti sond spôsobuje rozdielna gravitácia pod sondami, ktorá je výsledkom rôznej hustoty materiálu pod nimi. Takýmto spôsobom budú študovať aj štruktúru vesmírnych telies {SPLIT} Dokumentárne filmy dokážu sprístupniť pokrok ľuďom na určitej civilizačnej úrovni. Moja omama - matka mojej mamy - neverila, že vysávač lepšie čistí pokrovec ako prášenie prakerom. Moja stará mama - matka môjho otca - neverila, že Zem putuje okolo Slnka. To, že ľudia boli na Mesiaci ani počuť nechcela. Ukazovala prstom na Mesiac a pýtala sa, či boli na tom Mesiaci. Nuž je isté, že pokrok sa zrýchľuje... Nedávno som čítala životopis Nikola Teslu. Takí ľudia ako bol on všeličo predvídajú, dláždia cestu pokroku, neraz sa boria s veľkými prekážkami. A dosiahnutému pokroku rozumejú. Väčšina ľudí sa však len vezie, alebo až brzdí. Deti sa pokroku prispôsobujú ľahšie ako dospelí. Všimla som si to už v detskej ambulancii. Chlapci škôlkári rozoznali angličáky rôznych druhov, pre mňa boli všetky rovnaké. Ty si mi to vysvetlil. Predtým sa chlapci hrali s vojačikmi, teraz sa hrajú zostavovaním softvéru. Je nejaká možnosť, aby  pokrok neskončil tak ako výstavba babylonskej veže, teda popletením jazykov? Nie všetky vynálezy, ktoré charakterizujú pokrok sú iba na prospech, napríklad dron. V histórii ľudstva už mnohokrát nastalo nepochopenie sa ľudí navzájom a - to bola katastrofa.  Napriek všetkému je isté, že veda sa  zastaviť nedá.    napísané 10. júla 2014    Poznámka: na fotografii hore je moja sesternica MUDr.Dita Hrubá, jej budúci manžel JUDr. Jozef Brodányi a sesternica Ing. Herta Hrubá naskôr vydatá za Doc.Ing. Juraja Stradiota. Herta mi natiera chrbát..",2014-12-26 16:26:50,2016-01-05 20:13:39,palo4
80,128,eva,OHISTORY,A,2,(2014) Oddanosť,Babka Evka,"Bolo to v ten deň, keď mi bez zrejmej príčiny prišla na myseľ dr. Damborská. Vidím ju ako dnes, ako sa jej u nás na návšteve - v roku 1982 -  páči vo vitríne zbierka ľudovej keramiky. Zaujímalo ma, či jej vlastné deti, ako deti rodičov lekárov, chceli sa stať lekármi.Nechceli. Videli, ako v časoch Protektorátu bol ťažký život pre všetkých, pre lekárov bol ešte ťažší. Ich rodičia nikomu ani v tom čase neodopreli pomoc.. V ten deň som si už prezrela všetky dokumentárne filmy, ktoré som si nahrala, tak som prepínala televízne kanály, či predsa len niečo zaujímavé nenájdem. A tu na kanále doku.cz práve uvádzajú film Deti bez lásky. Ten film z roku 1963, ktorý zmenil pohľad odbornej aj laickej verejnosti na vývoj dieťaťa v najútlejšom veku, a to nielen v ČSR. V ňom krátko vystupovala dr. Damborská a bola odbornou poradkyňou. S radosťou som ho sledovala. {SPLIT} Dr. Damborská bola staršia odo mňa. Nič o jej osude neviem. Ale to sa zmení. Sadla som si k počítaču, vyhľadala som kojenecký ústav v Luhačoviciach, ktorý založila dr. Damborská a bola v ňom primárkou a ktorý už nejestvuje. Medzi bývalými zamestnancami som našla aj PhDr. Pavlu Štěpánovú, ktorá má publikované príspevky v Teologickom časopise v rokoch 2005 a 2006. Požiadala som redakciu o adresu ich prispievateľky. Redakcia poslala moju žiadosť priamo autorke a tá sa mi ozvala. Predpokladala, že sa poznáme, pretože mala kedysi kontakt s detským domovom v Skalici a s detskými psychológmi v Bratislave. Najviac ju v mojej žiadosti zaujalo, že som uviedla, že som sa osobne poznala s dr. Damborskou. To bol dôvod, prečo ma pozvala na návštevu do Prahy, kde teraz žije a ponúkla mi 'pozostalosť po dr. Damborskej'. {IMAGE, 78, , 45%} Na začiatku mája roku 2014 sme išli na výlet do Prahy. PhDr. Zuzka Zimová, ktorá sa  profesionálne stará o deti z nefunkčných rodín a osamelé deti na Slovensku, išla so mnou metrom. Na určenej stanici sme vystúpili. Nad schodišťom do metra stála staršia dáma v sivom baloniaku, šedivé vlasy mala pekne upravené a vyzerala návštevu. Ako sme sa blížili, navzájom sme si kývali. Predstavovanie bolo príjemné a úplne samozrejmé, ako keby sme boli staré známe. Priviedla nás do vysokej modernej novostavby. Keď išla do penzie, syn ju zobral z Moravy do Prahy. Byt bol primerane priestranný, prakticky a esteticky zariadený, mal aj zimnú záhradu na mieste väčšieho balkóna. Dr. Štěpánová bola úprimne rada našej návšteve, aj keď sme sa predtým nepoznali. O dr. Damborskej hovorila s veľkou úctou, obdivom a skromnosťou. Ako som si neskôr preštudovala, takmer vo všetkých publikáciách dr. Damborskej bola uvádzaná ako spoluautorka, čo podľa nej si vlastne ani nezaslúžila, pretože vraj fungovala ako sekretárka. No nie je to tak, pretože má aj vlastné publikácie a v  publikáciách dr. Damborskej je viditeľný aj jej vedecký prínos ako psychologičky. Dr. Štepánová do kojeneckého ústavu nastúpila ako detská sestra. Popri zamestnaní vyštudovala psychológiu na Filozofickej  fakulte Masarykovej univerzity v Brne. Potom pracovala ako psychologička pre dva kojenecké ústavy, v Luhačoviciach a v Zlíne. Ťažisko jej práce bolo pravdaže s dr. Damborskou. Porozprávala nám, ako bol upravený pracovný režim v kojenckom ústave. Každé dieťa bolo zverené do prednostnej starostlivosti jednej pracovníčke, a to nielen sestrám, ale všetkým zdravotníckym  zamestnancom, včítane jedného lekára - muža. Každý zamestnanec pristupoval pri vstupe do miestnosti k určenému dieťaťu ako k prvému. Deti veľmi rýchle pochopili kto je ich patrón a  vždy prejavovali oživenie pri jeho vstupe do miestnosti.Prednostne zverené dieťa nazývali 'miláčik'. Deti boli zadelené do skupiniek tak, že pokým jedna skupinka spala, iná sa venovala hrám. To viedlo k absolútnemu využitiu pracovného času pracovníkov.  Takto pracovať môžu len zamestnanci stotožnení s metódami a cieľmi vedúceho. Dr. Damborská bola tá osobnosť, ktorá si dokázala získať úplnú oddanosť personálu. Pracovali takto nielen v zamestnaní, ale brali si svojich 'miláčikov' aj na prechádzky v kočíku do parku po pracovnej dobe, neraz si ich brali aj do svojich domovov. Pre vrchnosť išlo o záväzky brigády socialistickej práce. Pomyslenie pre sestry, že deti po prvom roku života opúšťajú kojenecký ústav bolo ťažké, aj pre deti to bol stresujúci zážitok.  V Budapešti bol veľmi dobrý kojenecký ústav, ktorý viedla dr. Pichlerová. Dr. Damborská a dr. Štěpánová tam boli na exkurzii. Sadli si a sledovali prácu sestier. Videli, ako sestra pristupuje k dieťaťu pri každej príležitosti, či ide o kúpanie, kŕmenie, prebaľovanie. Vždy s úsmevom oslovila dieťa menom, matersky sa mu prihovárala, s komentovaním previedla úkon, rozlúčila sa s dieťaťom. Takto splynula práca okolo dieťaťa s tzv. výchovnými chvíľkami. Dr. Damborská takúto starostlivosť pomenovala slovom 'rituál' a odvtedy sa v kojeneckom ústave odohrávali rituály. Aj o osobnom živote dr. Damborskej som sa niečo dozvedela od dr. Šteoánovej. Rodina žila čulým spoločenským životom v Luhačoviciach. Návštevy k nim chodili nielen z Prahy a celej ČSR, ale prichádzalo aj mnoho zahraničných hostí, zanietených vedecky pracujúcich pediatrov a psychológov. Dr.Damborská hovorila anglicky, francúzsky a nemecky. Dr. Damborský sa staral o spoločenskú časť, a to nielen o pohostenie. Dr. Damborská pracovala do vysokého veku, krátko bola doma na dôchodku. Keď v auguste roku 1991 zomrela ako 79 ročná, jej manžel veľmi ťažko prežíval jej odchod, a preto udalosť nezverejnil. {SPLIT} PhDr. Pavla Štěpánová sa vo svojom veku 8O rokov stále ešte zúčastňuje psychologických seminárov v Prahe a pozná prácu súčasných psychológov. Neraz si vypočula, ako mladí psychológovia uvedú nejakú 'novotu' vo svojej práci, alebo prinášajú niečo nové od zahraničných autorov. Dr. Štěpánová si spomína, že nejednu takúto 'novotu' uplatňovali s dr.Damborskou v kojeneckom ústave v Luhačoviciach vo svojej práci. Zaiste by bolo dobré uviesť do povedomia novej generácie zásluhy dr. Damborskej. A to bol dôvod, prečo prijala na návštevu niekoho, kto by mohol v tomto niečo urobiť. Preto nám požičala všetky publikácie, ktoré mala. Dúfala, že časom by mohla vzniknúť monografia o dr. Damborskej. Ani ja ani dr. Zimová sme to nesľúbili. Očakáva, že predsa len niečo urobíme pre oživenie mena dr. Damborskej a dáme to jej na vedomie.  Dr. Štěpánová vysoko oceňuje prácu a prínos dr. Damborskej. Vidí ju však ako človeka z masa a kostí, keď pripustila, že ako žena bola dosť nepraktická. Spomína na ňu s veľkou láskou a nesmiernou oddanosťou. Som rada, že som sa zoznámila s milou a skromnou osobnosťou akou je dr. Štěpánová. Veru neviem, či sa mi podarí splniť jej nádej, ktorá je dodnes náplňou jej oddanosti k dr. Damborskej.   napísané 19. júna 2014",2014-12-26 16:27:32,2016-03-18 19:26:41,palo4
81,128,eva,OHISTORY,A,2,(1974) Nechcený experiment,Babka Evka,"Mala som veľmi rada svoje povolanie. V  čase mojich pediatrických začiatkov už bol  vypracovaný a vyskúšaný systém umelej výživy kojencov a postupne boli aj dostupné sušené mliečne prípravky, zdarne sa rozširoval očkovací kalendár, mali sme k dispozícii základné antibiotiká. Takto sa podarilo podstatne znížiť úmrtnosť detí do 1. roka. Pred sebou sme mali dve základné úlohy, a to návrat ku kojeniu a výrazne znížiť počet invalidných detí ako následok poškodenia mozgu pred, počas a po pôrode. Z intuície aj z odvekej skúsenosti sme vedeli, že prítomnosť matky pri výchove dieťaťa do 1. roku života je skutočne nutná, a to z dôvodu správnej výživy a z dôvodu správnej výchovy. Pritom výživa kojením je tá správna výživa, čo v určitom čase sa nepokladalo za samozrejmé a je aj súčasťou správnej výchovy, predovšetkým citovej.  Pre presvedčenie vedenia spoločnosti, od ktorej sme očakávali materiálne krytie potrieb zmeny dovtedajšieho životného štýlu, teda predovšetkým predĺženie materskej dovolenky postupne až do jedného roku, bol nutný vedecký dôkaz. Experiment, ktorý priniesol očakávaný dôkaz, prebiehal v kojeneckom ústave v Luhačoviciach pod vedením primárky dr. Damborskej. MUDr.Marie Damborská / 1913 - 1991 / vyštudovala Lekársku fakultu Masarykovej univerzity v Brne a s manželom lekárom sa stali praktickými lekármi v Zlíne. Dr.Damborskú ako ženu častejšie navštevovali matky s deťmi a tak sa venovala pediatrii. Neskôr sa stala krajskou detskou lekárkou vo vtedajšom Gotwaldovskom kraji, založila kojenecký ústav v Luhačovicich a prijala v ňom primariát.  S chuťou a s predstavou tej najlepšej starostlivosti o deti chorých matiek, vtedy u nich najčastejšie išlo o ochorenie na tuberkulózu, a deti z absolútne nevyhovujúcich bytových podmienok sa pustila do práce. Pri najväčšej snahe, aká sa vtedy dala zaistiť,si všimla rozdiely vo vývoji detí z domácnosti a detí z kolektívneho zariadenia, akým je kojenecký ústav.  Dr.Damborská bola žena s veľkým ženským šarmom a na diaľku viditeľným materským citom a súčasne s vedeckým myslením. Svojou publikáciou, nazvanou 'Hlavné problémy dnešnej starostlivosti o kojencov v kolektívnom ústave' roku 1962 obhájila kandidátsku dizertačnú prácu. Na základe  výsledkov jej vedeckej práce v jej kojeneckom ústave natočili film 'Deti bez lásky' . Pre tvorcov filmu bola odbornou poradkyňou a tiež v ňom účinkovala. Experiment, aj film ukázali, že deti v  kolektívnom zariadení od najútlejšieho veku sa vyvíjajú pomalšie, ale aj odlišne. Predovšetkým ide o zmenu adaptability (apatia, agresivita.) Ďalším, nie menej významným výsledkom bol poznatok rozdielu vývoja zdravého dieťaťa a dieťaťa s poškodením mozgu pred, počas alebo po pôrode. Zachytením odlišného vývoja včas, teda od prvých dní po narodení a zaistením špeciálneho rehabilitačného programu, sa skutočne podarilo významným spôsobom znížiť počet poškodených, neraz invalidných detí. Z výsledku experimentu vyplýva aj skutočnosť, že ak je to nutné, pre najmenšie deti najlepším riešením  by bolo zaistiť im výchovu iným spôsobom ako v kolektívnom zariadení. Nuž tento výsledok experimentu je zdanlivo nechcený. Na základe jeho výsledkov pracovníci detských domovov sa musia preškoliť na iný druh práce, napríklad na profesionálnych rodičov. Správne sa dieťa vyvíja v dobrých, teda funkčných rodinách. Rodiny sú rôzne a veru aj matky sú rôzne. Občas som videla aj čo som vidieť nechcela. Napríklad matky tak zabraté do rozhovoru pri káve, že sa im deti ich kávou oparili. Inokedy som videla matku ako kŕmila svoje ležiace dieťa tak, že mu držala fľašku v ústach a čítala noviny. Spomínam si, ako som obdivovala mladú matku z kopaníc, ktorá ukončila školu v 5.ročníku, ako láskyplne zdvihla a držala svoje malé dieťa. Neraz som s ňou v duchu porovnávala matky inžinierky, ktoré nosili do ambulancie grafy s teplotou dieťaťa a pri vyšetrení položili dieťa na stôl a pozerali sa cez okno. {SPLIT} Tak ma trápili niektoré matky, že som sa rozhodla navštíviť dr. Damborskú a poradiť sa s ňou. Myslela som, že by bolo dobré, keby niektoré dievčatá a mladé ženy sa mohli poučiť v dobrom kojeneckom ústave o základných otázkach starostlivosti o dieťa. Rozmýšľala som o tom, ako by sa to dalo zariadiť, no nemyslela som na to, ako by to skomplikovalo prácu v ústave. Prijala nás s Milankom vysoká štíhla dáma s bystrými očami, vtedy moderným účesom, s myšlienkovým tryskom. O čomkoľvek hovorila, vždy mala pred sebou kojencov, matky a ich vzťah. Zaoberala sa všetkým, čo sa týka prvého roku života dieťaťa  Uvažovala nad tým, čo sa robí pre dieťa nevhodným spôsobom hneď po pôrode, napríklad silné svetlo, studená váha, kde hneď dieťa položia. Bola nevyčerpateľná studnica nápadov.  Dodnes ju počujem, ako hovorí, že prvým  podnetom na tento výskum bolo  jej pozorovanie, že dieťa v náručí matky pri oslovení sa najprv pozrie na matku a čaká súhlas. Deti bez individuálnej výchovy takúto skúsenosť nemajú a tak sa nesprávajú. Dr. Damborská svoje vedecké poznatky a svoje videnie problematiky ranného vývoja dieťaťa zrejme dobre obhájila na správnom mieste, keď sa jej podarilo aspoň nahlodať rigidné myslenie vtedajšieho vedenia štátu a začať so zmenou starostlivosti o deti. Začalo sa postupné predlžovanie materskej dovolenky, náhradná starostlivosť o osamelé deti a deti z nefunkčných rodín. Tiež v detských poradniach dôkladné sledovanie ranného vývoja každého dieťaťa. Dr. Damborská bola na kúpeľnom liečení v Piešťanoch v novembri 1982. A navštívila nás doma. Veľmi radi sme ju privítali. Už vo dverách povedala, že nebude nič jesť, ale banán v čokoláde jej chutil. Dodnes ju vidím, ako sa jej u nás páči zbierka ľudovej keramiky namiesto krištáľu čo  vtedy bolo zvykom mať temer vo všetkých domácnostiach. Najviac sa s ňou bavil Milanko. Ja som bola dosť zamlklá. Potom som jej napísala list a ospravedlnila sa. Bolo to 7. novembra, teda 13. výročie Vierkinho úmrtia. Pri tomto pobyte v Piešťanoch dr. Damborská sa zúčastnila aj lekárskeho semináru na detskom oddelení. Prebrali sme s ňou  problémy pediatrie, ktoré nás všetkých najviac trápili. Spomínam si, že nás nabádala, aby sme sa ženy-pediatričky viac snežili presadiť medzi mužmi. Vtedy medzi nami boli traja pediatri, z toho  jeden bol primárom. Nás pediatričiek bolo podstatne viac. Neskôr sa stala prvou pediatrickou primárkou v Piešťanoch dr. Jana Korytárová. MUDr. Mária Damborská CSc. sa. v spomienkovej literatúre a na vedeckých kongresoch sa často uvádza ako  NEZABUDNUTEĹNá osobnosť. Taká je pre mňa dodnes.     napísané 6. júna 2014   poznámka: k dr. Damborskej sa vraciam v stati Oddanosť",2014-12-26 16:28:10,2016-04-24 21:06:42,palo4
82,128,eva,OHISTORY,A,2,(1971) Otec,Babka Evka,"V nejednom otcovi sa skrýva muž citlivo sa starajúci o deti, inokedy divoch s agresívnymi sklonmi, a tiež muž závislý od sexu a alkoholu. Komplikovaná osobnosť, ale aj takí sú.  Za takého bola vydatá Kveta, dcéra mäsiara, ale už mäsiarstvo rodine nepatrilo. Pred predajňou mäsa bola autobusová zastávka. Za predajňou bol dvojizbový byt s veľkou kuchyňou,potom kôlňa. Za dvorom bola veľká záhrada susediaca so záhradami vedľajších domov a siahajúca až k záhradám domov na náprotivnej ulici. Záhrady boli zeleninové, s kvetinovými záhonmi, sem-tam strom, aj kríky. Bola to príroda, akoby to miesto nebolo súčasťou mesta. Kveta pracovala ako zdravotná sestra u obvodného lekára, ale veľmi mu v práci nepomohla. Jej odborné vedomosti boli chabé, bola absolventkou rodinnej školy. Kvetin muž Jano bol rušňovodičom na nákladných vlakoch.Mali už štyri deti, ale ku Kvete som musela pristupovať ako k nezdravotníčke.  Raz mi povedala, že hoci má štyri deti, medzi nimi je len jedno dievčatko. Ani som nestačila o jej slovách uvažovať, keď sa jej nádej začala plniť. Kvetin muž jej splnil každé takéto želanie a keď sa jej narodilo druhé dievčatko, plnil si niektoré povinnosti naďalej a tak sa jej narodili dvojičky, chlapec a dievčatko.  Povaha otca Jana zďaleka nebola ideálna, ale odkedy sa Kvetin brat oženil a nasťahoval sa s manželkou do kôlne za kuchyňou, spolužitie dvoch rodín sa zhoršilo. Brat bol tichej povahy, ale švagriná, tá dosiahla všetko - takmer všetko - čo si zaumienila. A zaumienila si,že dedičstvo po svokrovcoch, teda dvojizbový byt patrí jej mužovi, teda Kvetinmu bratovi.. Dochádzalo k rôznym udalostiam na spoločnom dvore, aj v miestnostiach. Poriadok v rodine hlavne udržiaval Jano, teraz už otec siedmich detí. A vykonával to dôsledne, aj ručne. Až tak, že sa Kvetina krv ocitla na stenách a bolo treba maľovať byt. Situácia v rodine mala odozvu aj u orgánov VB / verejnej bezpečnosti/. O nejaký čas prišiel otec Jano za mnou do ambulancie so žiadosťou. Keď mu príde predvolanie na nástup trestu, či mu napíšem doporučenie na odklad z dôvodu starostlivosti o malé deti. Nuž nevedela som, ako mu to pomôže, tak ma poučil, že keďže je prezident (Svoboda) veľmi chorý, čoskoro zomrie a nový prezident udelí amnestiu. Tak som to prisľúbila.  Prešlo niekoľko týždňov a pribehla udýchaná Kveta. Jano dostal predvolanie na nástup trest. Žiadnu žiadosť, žiadne doporučenie ani žiaden papier nemám Janovi dávať, nech ide do basy, lebo ju zbil. Nuž dobre.  Ešte v ten deň sa dostavil mnohodetný otec pre papier. Opatrne som mu povedala, že tu bola Kveta, že si to neželá. Kveta? Bola tu? To povedala? Vytočil oči k povale, pomaly sa obrátil. No počkaj! som počula zašepkať. Bála som sa uvažovať, čo urobí. A on sa náležite rozlúčil... O šesť týždňov prišla Kveta do ambulancie s niektorými deťmi na vyšetrenie. Okrem toho mi celá zničená povedala, že má rakovinu žalúdka. Je jej zle, bolí ju žalúdok, vracia, nemôže jesť. A kedy ste mala... ?, to hovorí aj svokra, ale Jano je preč.. O deväť mesiacov, presne v deň, kedy sa mnodetný otec dostavil z odpykania trestu domov, Kveta porodila dvojičky, chlapca a dievča.  Kveta už začala zase pracovať a zatelefonovala mi, že najmenšie deti majú horúčku, aby som ich išla domov vyšetriť. Tak som išla. Otec ich láskyplne vyzliekol, pridržal, potom obliekol. Vypočul si pozorne moje inštrukcie. Mal len jednu poznámku. 'Keď sa čert vyserie, tak na veľkú kopu.' Ale to bolo s úsmevom, bez zlosti. Potom zobral nôž a zaviedol ma do záhrady. Chvíľu som kľudne išla, ale potom mi oči padli na nôž. Čo bude - podreže ma, znásilní ma? - tu  mi kričať nepomôže,široko-ďaleko ma nik nemôže počuť. Ale už sme prišli ku kvetinovému záhonu, odrezal niekoľko kvetov a vrátili sme sa do kuchyne. Zaviazal kytičku a podal mi ju. Ani neviem, ako som vyšla z brány a sadla si v autobuse. {SPLIT} Život išiel ďalej, aj švagriná sa činila. Podpichovala a ohovárala kade chodila. Až to Kveta raz nevydržala a podrezala si žily na obidvoch zápästiach. Včas  to zbadali, ošetrili ju, aj na to by sa bolo zabudlo. Ale Kvetu zo dna na deň viac bolela hlava, nemohla sa na nič sústrediť, zle vyzerala. Prišla s tým ku mne do ambulancie. Vybavila som jej, aby ju prijali na interné oddelenie. Predpokladala som, že jej pomôže spánková terapia. Aj som ju osobne odovzdala do starostlivosti internistov v nemocnici.  Štyri najmenšie deti som umiestnila do detského domova. Kveta sa pomaly zviechala.  Blížila sa jeseň a v ambulancii sa objavili dve dámy. V detskom domove máme od vás štyri deti. Už sme ich chystali domov, ale dostali sme list, že ony nemôžu byť prepustené pre zlé bytové pomery a alkoholizmus otca. List, od koho? Aha, od švagrinej, hneď som to vedela. Švagriná predpoladala, že keď v byte nebudú štyri najmenšie deti, ľahšie z bytu vystrnadí ostatných.Tak, deti som v detskom domove umiestnila počas ochorenia matky, matka je už zdravá. Dôvodom nebol zlý byt ani alkoholizmus otca, deti musia ísť domov. Kveta sa dala do poriadku. Kvetin brat s manželkou a synom sa odsťahovali. Raz som stretla na ulici Kvetu a porozprávala mi, ako so všetkými deťmi vlakom išla na dovolenku do Bulharska k moru, bez otca. Cestu mala temer zadarmo, pretože ako rodina zamestnanca železníc na kúpu cestovných lístkov použili 'režinky'.  Zvládla to, väčšie deti jej už boli na pomoc. Jeden raz som si vyhliadla týždenný pobyt v hoteli Kosodrevina na južnom svahu Chopka. Záujem mala aj Kveta a vedenie ROH to pridelilo jej. Nezazlievala som to ani Kvete ani ROH.  Nemala to Kveta v živote ľahké. Vedela, že jej Jano sa bez ženy nezaobíde. Keď kdekoľvek išiel, želala si len, aby nenarobil deti. Ani leopoldovké depo to s ním nemalo ľahké, veru neviem ako to zvládlo. Nuž, aj takíto otcovia sú. Deti to pri nich nemajú ľahké.    napísané 23. januára 2014    poznámka, napísané 23. februára 2016. S Kvetou sme boli zamestnané u toho istého zamestnávateľa - Okresný ústav národného zdravia. Tiež sme boli organizované v jednom ROH / revolučné odborové hnutie  -  členstvo bolo povinné /, ktoré na písomnú žiadosť člena prideľovalo poukazy na rekreáciu. Jano bol zamestnaný ako rušňovodič nákladných vlakov vo veľkom železničnom uzle v Leopoldove. Tam občas robili skúšku na alkohol  u rušňovodičov pred nástupom do práce. Stalo sa mu, že ho namiesto do práce poslali domov, ale z práce ho neprepustili.",2014-12-26 16:28:45,2016-03-05 13:28:00,palo4
83,128,eva,OHISTORY,A,2,(2008) Naša posledná dovolenka,Babka Evka,"Milanko rád chodil na výlety a dovolenky. Vyberal ich intuitívne a prežíval s intenzívnou radosťou. Ako správny optimista. To bol dobrý liek na moju introvertnosť a občasný pesimizmus. Na dovolenky neprestal myslieť ani vtedy, keď sa mu už ťažko chodilo. A keď na jar povedal 'kam pôjdeme na dovolenku?', začala som uvažovať. Sorea bola cestovná kancelária pre dôchodcov a telesne postihnutých, ich klienti dostávali aj štátny príspevok na dovolenku. Keď som v ich ponuke našla aj hotel Morava v Tatranskej Lomnici, pookrialo moje srdce a išli sme.  {IMAGE, 74, , 50%} Po skončení 1 týždennej dovolenky sme ešte zašli do Slovenskej Vsi.  Neskôr sme dovolenkovali v blízkosti obce Ždiar. Vtedy sme odtiaľ boli autobusom na poľských trhoch v Jablonke. Po skončení dovolenky prišiel Ďula Budzák a zobral nás k nim na návštevu.  Keď už mal Milanko na vychádzku vonku invalidný vozík a jarná obvyklá otázka zaznela, zas som zobrala do rúk ponukový zoznam Sorey. Dovtedy sa mi ani raz nepodarilo získať dovolenku na Hrebieku, hoci som si to vždy želala. A tak si nás zaviezol do požiarom zachvátených Tatier. Ešte druhý deň sme videli požiar, ale potom bolo všetko v poriadku. Veľmi som bola rada, že sme práve tam. Každý deň som Milanka previezla na vozíku cestičkou tak, že videl a počul vodopád. Ja som prišla k vodopádu bližšie.  Celý týždeň sme mali pekné počasie, takže som mohla nechať vozík pred hotelom a mohli sme tam dýchať tatranský vzduch. Hotel bol práve po renovácii a hoci mal slúžiť aj pre Soreu, a teda aj  pre invalidov, naozaj nebol pre nich dobre upravený. V kúpeľni bolo umývadlo a sprcha, ale nebolo tam nič, o čo by sa človek mohol chytiť. A veru mi tam raz Milanko spadol. V izbe bolo príjemné to, že keď som si ľahla na moju posteľ, z okna som videla končiar Lomnického Štítu. Dívala som sa naň každé ráno a každý večer, aby som si ho dobre zapamätala. Stále bolo dobré počasie, takže aj keď sme žiadne výlety nepodnikali, na Lomničák som sa vynadívala na dlhú dobu. {IMAGE, 73, , 50%, right} Pri stole sme sedeli s mladými českými manželmi a tí sa o nás celkom zaujímali, tak sme sa s nimi hodne rozprávali. Vtedy ešte aj Milanko dosť rozprával a z tých rozhovorov mal naozaj radosť.  Vtedy som nepostrehla, že by okrem nás tam bol niekto zo Sorey. Boli sme tam viditeľne najstarší návštevníci a jediní s invalidným vozíkom. Od personálu som pocítila určité uznanie, čo sa mi nikde inde nestalo.  Jedenkrát sme sa pozemnou lanovkou zviezli do Smokovca. Medzi vodičmi lanovky pracoval aj manžel Danky Budzákovej Jožko. Keď sme sa vyviezli naspať na Hrebienok, všimol si nás a tak sme sa zoznámili. Neskôr za nami prišli Budzákovci a vtedy sme mali veľmi príjemný deň. Nakoniec prišli pre nás Eva s Ďurom. Hrebienok bola naša posledná dovolenka. Priniesli sme si z nej kalendár na nasledujúci rok s obrázkami Vysokých Tatier a celý nasledujúci rok sme sa na tie obrázky pozerali. Hoci to v skutočnosti bola posledná dovolenka, každú jar som aspoň raz počula obvyklú otázku a tak som vedela, že optimizmus je niečo, čo sa nestráca. Keď sa teraz pozriem na veselú usmiatu fotografiu v spálni, viem, že optimizmus je dobrý vynález.    napísané 7. januára 2014",2014-12-26 16:29:26,2016-07-23 16:58:06,palo4
84,83,palo4,OHISTORY,A,3,Re: Naša posledná dovolenka - oprava,Babka Evka,"nie Macháč, sledovala som Noc na Karlšteijne- to je najlepšia činnosť pre takýto hmlistý deň-  a spomenula som si, že jeho meno je Ladislav Macháček, zaoberal sa sociológiou mládeže, aj teraz ho občas počujem z rádia hovoriť k tejto téme",2014-12-26 16:30:27,2015-01-31 22:08:32,palo4
85,128,eva,OHISTORY,A,2,(1970) Ako môj Milanko začal maľovať,Babka Evka,"V tom čase, keď už aj starí komunisti hovorili, že takto sme si život po našom víťazstve nepredstavovali, začali sa diať nevídané veci.  Mladí nekomunisti sa rozhliadali okolo seba a hlbšie sa nadychovali. Tí odvážnejší, alebo bez vrodených zábran, zišli sa v parku a debatovali, čo a s kým urobiť. Ešte sa len začali podporovať vo svojej smelosti a už tu bola 'bratská pomoc'. Oni si to veľmi nevšímali, založili miestny odbor Matice slovenskej, v nej zahraničný výbor, a tiež si rozdelili  budúce funkcie na budúcom politickom vedení mesta.  Dohodli si schôdzu zahraničného výboru v hoteli Slovan, bez toho, aby sa pozreli do kalendára a všimli si,že ten dátum  je 21. augusta 1969. Keď sa večer priblížili k hotelu, nestačili sa diviť, koľko policajtov oblieha hotel. Vraj to bola provokácia. Nuž ticho sa rozišli, bez toho, aby sa k hotelu bližšie priblížili.   Riaditeľom Balneologického múzea, kde Milanko pracoval, sa stal JUDr. Čelko, jediný nehistorik múzea. Milanko si začal hľadať nejaké zamestnanie, ale to bola ťažká vec. V Piešťanoch nedostal ani miesto kuriča. Avízo bolo aj vo Vrbovom v Trikote, kde nemohol pracovať ako sociológ. Predseda MNV v Piešťanoch, súdruh Kubo by nemohol v noci spávať, ak by nesúdruh Horanský ostal v Piešťanoch.  Bývalý Milankov spolužiak Ing.Hurtoš, ktorý pracoval v Bratislave vo Výskumnom ústave poľnohospodárskom, našiel v ňom  miesto, kde Milanka prijali ako sociológa. Tam si pripravil podklady pre svoju budúcu kandidátsku prácu zo sociológie. Nuž rozhádzanie tímov a rušenie pracovísk bolo vtedy v trende. Sociologický ústav SAV bol rozpustený takmer úplne. Pracovisko, objasňujúce krásy a výhody socializmu však bolo nutné zachovať a tak bol vypísaný konkurz na obsadenie uvoľnených miest. Prihlásili sa tam ľudia, ktorých mená boli zaujímavé hlavne po 'nežnej', napríklad Kusý ,Voleková, Macháček, Šimoničová, Benkovičová, Radičová atď. A Milanko bol prijatý tiež. {IMAGE, 21, , 40%} Ústav bol umiestnený v drevenej prízemnej budove, predtým to bola ubytovňa pre robotníkov na  stavbe inej budovy SAV. Akustika v nej bola zanedbateľná. Keď niekto stiahol vodu na WC, nebola to žiadna tajnosť, kde bol.   A tak, keď sa chceli poradiť o práci, všetci museli byť v ústave prítomní, inak bola vítaná neprítomnosť pracovníkov. Nebola v tom žiadna ťažkosť, pretože väčšinou mali rôzne úväzky v inom zamestnaní, hlavne na filozofickej fakulte.  Neskôr si aj Milanko našiel svoju hlavnú činnosť, ktorá našla aj praktické uplatnenie. Pre Právnický ústav s ich kolektívom urobil prácu na tému postpenitenciárnej starostlivosti o mladistvých a mladých dospelých s účelom, aby sa po prepustení z výkonu trestu v krátkom čase znovu nedostávali do basy. Spočívalo to v tom, že sa  v base vyučili, a po prepustení sa im pomáhali sociálni kurátori. Pre ROH urobil prácu o BSP / brigády socialistickej práce/. To bola významná práca, lebo pri jej prezentácii boli prítomní novinári vykázaní  zo sály, a tak sa verejnosť nedozvedela, čo sa dozvedieť nemala. Tiež sme spolu niečo urobili v sociálnej pediatrii. Z gerontológie urobil prácu, o ktorú mali záujem kanadskí sociológovia, no šéf mu ju nepovolil poslať do  Kanady. Napriek určitým kladom v novom zamestnaní, vyžadovaná práca a vzťahy medzi pracovníkmi a vedením ústavu  prinášali veľa frustrácií. Jedna z nich bola tá, že mu kandidátska dizertačná práca už dva roky trčala  v šéfovom šuplíku. Nakoniec sa mu ju predsa podarilo dostať na Krajský výbor strany na povolenie ju obhajovať. Nuž nečudo, že Milanko bol dosť často nespokojný, hoci pri jeho povahe to bolo niečo nevídané. A tak k jeho 33. narodeninám som mu darovala krásny darček. Bol to kufrík s farbami. Milanko bol kufríkom nadšený. Stále sa usmieval, držal ho na kolenách, ani ruky od neho neodtrhol aby si zobral narodeninovú tortu. Do večera ho láskyplne hladkal..  {IMAGE, 23, , 35%, right } No a tak začal maľovať. Náš sused akademický maliar a scénograf trnavského divadla Emil Paulovič mu ukázal nejaké maliarské finty.  Milankovi veľmi dobre  robilo, keď sa mne niečo z jeho tvorby páčilo. Keď som prichádzala domov z práce a už na prízemí pri výťahu som počula spievať Pavarottiho, vedela som, že sa mu v maľovaní darí.  Keď už mal niekoľko obrazov hotových, prihlásil sa na okresnú súťaž neprofesionálnych výtvarníkov v Trnave. Keď súťaž vyhral, povzbudilo ho to v ďalšom maľovaní. Vyhral niekoľko ročníkov a tak sa odhodlal na samostatnú výstavu. Potom tých výstav bolo  mnoho.  Okrem olejov mal záujem maľovať akvarely. U nás nebolo dostať kvalitný akvarelový papier, tak mu ho prinášal jeden jeho známy z Berlína. Keď začal robil akvarely, z prvých 10 prác zahodil 8. Neskôr už len štyri. nakoniec sa mu tak darili, že asi tak z piatich vyhodil jeden.  Milanko s radosťou  maľoval, našiel v ňom svoje uspokojenie. Býval rád, keď som s ním chodila na vernisáže. Mňa neraz uvádzali ako 'vzácnu' manželku. Hodne obrazov daroval, ešte viac predal. Viaceré jeho obrazy sa nachádzajú v zahraničí. Pamiatka naňho sa uchová po viacero generácií.   napísané 3. januára 2014 {IMAGE, 22, , 100%}",2014-12-26 16:31:16,2016-03-13 14:43:43,palo4
86,128,eva,OHISTORY,A,2,(1960) Strážnica,Babka Evka,"V časoch mojej mladosti nebol folklór, to bol život. Teda nie v meste, ale na dedine. Keď som prichádzala ráno v trhový deň, v piatok, do ľudovej školy za železničnou stanicou, celé zástupy ženičiek smerovali od stanice na zvolenské námestie kde bývali trhy. V rukách niesli prútené košíky so svojimi výrobkami na predaj. Oblečené boli pestrofarebne, každá v kroji zo svojej dediny. Kroje boli jeden krajší ako druhý. Najviac sa mi páčil dobronivský. Jeden náš sused na Bučine, pravdaže Čech - mal auto(!), minorku,  pozval moju mamu so mnou do Detvy pozrieť sa na procesiu okolo kostola na Bielu sobotu večer. Vtedy sa tak odbavovala slávnosť Vzkriesenia v každej farnosti. Nuž bolo na čo sa pozerať. Hoci v ten deň pršalo. Sused sa vyjadril, že dnes to nie také, ako to bolo vlani, keď bol jasný deň.  To boli kroje, ktoré sa nosili na dedinách. Tie pestrejšie, bohatšie vyšívané, pravdaže v nedeľu a vo sviatok. Farby opleckov a sukní sa menili podľa sviatkov a tiež podľa kraja. Napríklad na sviatky Panny Márie bývali sukne modré na dedinách v okolí Piešťan. Pri smútočných prílžitostiach aj farby krojov bývali tmavšie.  No ľudové piesne, tie boli všade, na zábavách, na vychádzkach, na výletoch, na brigádach, na pochodových cvičeniach, čo sme mávali niekedy namiesto vyučovania. Aj populárne piesne boli inšpirované ľudovými piesňami. Napríklad piesne Andreja Lieskovského, Karola Elberta a iné. V roku 1952 bola najobľúbenejšia pieseň, teda najčastejšie hraná v rozhlase Lístoček z brezy dolu vodou pláva.  Hudbu skladateľov, napríklad Tibora Andrašovana, Bartolomeja Urbanca, Pavla Tonkoviča a mnohých ďalších už dnes  nevnímaš ako úpravy ľudových piesní.  Ale je to ohromná hudba.  Veru naši profesionálni folkloristi nemali veľmi ťažkú úlohu uviesť do života folklórne festivaly. Naši ľudia ich milovali. A aj v zahraničí sa nezahanbili. {IMAGE, 12, , 50%} Po štvrtom ročníku cez prázdniny som bola na praxi na internom oddelení v nemocnici v Skalici. Skalica bola vtedy zanedbané šedé mestečko. Aj hotel, v ktorom sme boli ubytované, bol na úrovni doby.  V tom čase sa konal jeden z najväčších folklórnych festivalov v Strážnici. V nedeľu, keď sme nemali prácu v nemocnici, sme sa pobrali s mojou priateľkou - spolužiačkou -  Vlastou do Strážnice, samozrejme peši. Bolo pekné počasie, času sme mali do večera. Kráčali sme pomaly. Keď sme sa blížili ku Strážnici, na ceste bolo stále viac ľudí. Prešli sme cez dedinu. Bola čistá, vyzametaná. Domy boli čerstvo nabielené, okolo okien mali namaľované farebné ľudové ornamenty. Areál slávnosti bol za dedinou. V tom jednom areáli bolo asi 6, možno 7 pódií, dosť ďaleko od seba aby sa zvuk nemiešal. Niečo také ako dnes kiná multiplexy. Na každom pódiu vystupovali súbory z rôznych častí Československa, niekoľko aj zo zahraničia. Melódie, rôzne hudobné nástroje, farebné kroje, temperamentné tance. Ohromná zábava. Určite to nebolo nič nanútené, o takúto zábavu bol vtedy záujem. Po krásnom zážitku peši sme sa večer vrátili do Skalice, unavené sme zapadli do postele. Mali sme dobrý pocit z príjemného dňa. Ešte dnes si na ten deň rada spomeniem. V inej dobe, asi o 35 rokov neskôr, sme s Milankom raz boli v Skalici. Bola čistá, všetky domy nanovo vymaľované. Mala som vtedy z toho mesta veľmi dobrý dojem. A ľudia, tí už pôsobili úplne mestsky.   napísané 16. decembra 2013",2014-12-26 16:31:49,2016-05-28 20:17:52,palo4
87,128,eva,OHISTORY,A,2,(1957) Južná Morava,Babka Evka,"Južná Morava, krásna zem, slnečná, zelená, upokojuje nervy aj srdce. A možno aj skrášľuje spomienky. Končil sa letný semester. V univerzitnej knižnici v čitárni časopisov som si prezerala šachové koncovky. Jedného medika to asi znepokojilo, lebo sa pri mne pristavil. Šach ho až natoľko nezaujal ako mňa, ale pozval ma na vychádzku motorkou. Nemala som pred sebou príjemnejšiu chvíľu, tak som súhlasila. Vozil ma po zvlnenom kraji, ale vo mne veľké nadšenie nebolo. Asi preto, že bolo mierne pod mrakom. Poklonili sme sa Napoleonovi pri jeho pamätníku nad Slavkovom. Potom ma zaviezol do Ivančíc u Brna, kde bývali jeho rodičia. Keby som vtedy bola vedela, že je to rodná obec Vladimíra Menšíka, českého herca,na ktorého umenie a vtip si s obdivom spomínam dodnes, asi by som sa bola viac rozohriala. {SPLIT} Na poslednej hodine telesnej výchovy sme sa mali prihlásiť na kurz telesnej výchovy počas prázdnin. Ja som sa prihlásila na bicyklový výlet po južnej Morave s plávaním vo Vranovskej priehrade.  Zase som sedela v čitárni časopisov v univerzitnej knižnici. O chvíľu som zistila, že nemám peňaženku. Hľadala som ju okolo seba, v policiach,odkiaľ som si požičala časopisy, u dozorkyne. Peňaženka nebola.  Išla som na katedru telesnej výchovy, že nemôžem ísť na kurz, lebo som prišla o peniaze. Vedúca katedry mi povedala, že to nič, stravovať sa a bývať budeme spoločne, že mi žiadne peniaze netreba, aby som určite išla. Smutne som išla do internátu. Tam na vrátnici ma čakala peňaženka. Vraj ju doniesol nejaký dôchodca. Otvorila som ju. Boli v nej stravné lístky, ale ani koruna. Mať obedy, to je tiež výhra. Z domu mi poslali bicykel a tak som išla na južnú Moravu. Bolo nás asi 2O medičiek, pani vedúca a jeden asistent. Vedúca nás upozornila, aby sme neboli na bicykloch len v plavkách, lebo južná Morava je nábožný kraj.  Výlet začal ostro. Vyrazili  sme ráno z Brna. Počasie bolo prekrásne, jasná obloha, slniečko príjemné. Cesty boli asfaltové, dobré. Pozdĺž ciest kultivovaná zeleň. A tak sme šľapali a šľapali. Veru už sa stmievalo, keď sme vošli do lesíka. Keď sme z neho vyšli, pred nami sa rozprestrela krásna Vranovská priehrada. Ani sme ju neobdivovali, len sme v turistickej chate padli na postele a spali. Až ráno sme zistili, v akej peknej zátoke sme sa ocitli. Na druhej strane vody boli niekde skaly, a väčšinou nie príliš vysoký les. Tam sme strávili niekoľko dní. Kúpali sme sa, plávali. Keď pani vedúca ukázala na skalu na náprotivnom brehu, nasadla na pramicu a povedala, aby sme plávali popri nej na druhú stranu,.Ja som si netrúfla na tú vzdialenosť. Inokedy som s priateľkou nasadla na kanoe a plavili sme sa po priehrade. Blížil sa parník a my sme sa chceli pohojdať na vlnách, čo zanechával. Priblížili sme sa príliš blízko, a tak na nás zatrúbil. No zvládli sme to.Tiež sme mali preteky na pramiciach. Boli to zábavné dni. Potom sme nasadli na bicykle a brázdili cesty južnej Moravy. Najprv sme sa zastavili na Vranovskom hrade. Keď kustódka vykladala v sieni predkov, posadali sme si na parkety a tak sme si hoveli. Z hradu Zvíkov sme sa pobrali ku Židlochoviciam. V tom zámku vtedy bývali ubytované štátne diplomatické misie. Nechceli nás previesť zámkom, ale nám ukázali prestreté stoly pre očakávanú návštevu. Pokračovali sme po ceste krajinou. Všade bola zeleň, kultivovaná krajina, úrodná rovina. Všelikde sme spali. Jedenkrát sme dokonca spali v Apolónovom chráme, ktorý patrí k stavbám v okolí lednického zámku, v bývalom lichenštajskom panstve. Vtedy ma strašne štípali komáre, dlho som pre ne nemohla zaspať.  V Mikulove bolo kopcov až priveľa. Rodičia jednej kolegyne boli učitelia a tak sme zašli do ich školy, úplne na najvyššom bode mesta. Odtiaľ sme sa pozerali na rakúske územie. Boli sme prekvapené, že tie kapitalistické trávniky sú tiež zelené.  A tak krásnou južnou Moravou,  cez malebné dedinky, popri božích mukách a veterných mlynoch,   vrátili sme sa do Brna. Pre mňa to vlastne bola rozlúčka s Brnom na dlhú dobu, lebo som pokračovala v štúdiu v Bratislave. Cez prázdniny som si ešte raz spomenula na južnú Moravu. Navštívil ma motorkár. Pozval ma na výlet na Šumavu. Keď prišiel, nezvonili zvony, ani slniečko krajšie nesvietilo. Odmietla som a nikdy som to neľutovala. No a teraz už vieš, ako som vždy mala rada južnú Moravu, a prečo sa mi tak páčilo,keď nás tatino  tak často práve tam brával na výlety.       napísané 9. decembra 2013 {IMAGE, 80, , 100%}",2014-12-26 16:32:31,2016-05-28 20:17:35,palo4
88,128,eva,OHISTORY,A,2,(1998 ) Niagara,Babka Evka,"V časoch mojej rannej mladosti neraz sme sedávali blízko rieky okolo ohňa a spievali. Tie piesne boli rozličné, ľudové, žartovné, dvojzmyselné, ale hlavne 'čundrácke', a najvzácnejšia z nich  bola samozrejme čundrácka hymna:  Temně hučí Niagara, temne hučí do noci komu vášeň v sdrci vzplála, tomu není pomoci.  Na brehu Niagary, stojí tulák starý a na svou první lásku vzpomíná.  Jak tam stáli spolu, dívali se dolu až jim pulnoc spadla do klína. Temně hučí, temně hučí... {SPLIT} {IMAGE, 77, , 60%} Ešte dnes nám v srdci hučí Niagara. Sen, túžba, nedosiahnuteľný raj. Niagara. Niagara v Kanade. Nie v našej kanade. Vtedy v každom meste bola štvrť ktorá sa volala 'kanada'. Ďaleko od centra mesta, tajomná, vzdialená, nebezpečná. Vo Zvolene okrem kanady bola aj štvrť Balkán. Tam bývali ľudia, ktorých dnes označujeme ako neprispôsobivých. V Piešťanoch bola kanada v okolí novovybudovanej fabriky Tesla.  My sme nemysleli na našu dosiahnuteľnú Kanadu, ale na tú nedosiahnuteľnú, na tú s Niagarou. Tak. Dané raz a navždy. Nedosiahnuteľná. My sme tu a Niagara tam. Ako  vtedy básnik povedal, je jeden svet a predsa dva sú svety. Básnik však báseň predsa len nebojácne dokončil: sú dva svety a predsa je jeden svet. A čo málokto čakal, udrela tá hodina keď znova už neboli dva svety ale bol len jeden svet. {SPLIT} Vašo so Soňou sa predsa len dostali do ozajstnej Kanady ešte v časoch dvoch svetov, v čase po poskytnutí 'bratskej pomoci' v auguste 1968. Keď sa tam ocitli bez kufrov a iného majetku, nebol to hneď raj. Bolo treba jesť, niekde hlavu skloniť, učiť sa anglicky, niečo teplé si obliecť. A tak brigádovali, neskôr pracovali, dokonca aj štrajkovali.  Keď si veci usporiadali, narodili sa im deti a pozvali rodičov na návštevu. Po byrokratických ťažkostiach sa rodičia predsa len do Kanady najprv jeden pod druhom, neskôr aj spolu dostali. Páčilo sa im tam, zo života syna a jeho rodiny sa tešili. A vždy sa vrátili. Dokonca boli aj tam, kde hučí Niagara.  Pri jednom výlete k niagarským vodopádom sa mame stala nehoda. Zlomila si krček stehennej kosti. Absolvovala v torontskej nemocnici operáciu a vrátila sa v čase, ktorý bol na odchod stanovený, už v celkom dobrom stave, už dobre chodila. {SPLIT} Keď prišiel ten čas, že svet už zas bol len jeden, prišiel nás Vašo navštíviť. Uvidela som ho  po 25 rokoch. Po veľkom zvítaní, mnohých spomienkach, sme sa zaspievali čundrácku hymnu. {SPLIT} {IMAGE, 96, , 50%, right } A svitol aj ten deň, keď sme s Milankom na Vašovo pozvanie, po vybavení vstupných víz vo Viedni, leteli do Toronta. Pri pohľade z lietadla som bola prekvapená, že atlantické pobrežie Kanady vyzerá úplne tak, ako v mojom novom atlase. Najväčší rozdiel medzi Kanadou a Slovenskom je v rovných dlhých diaľniciach. Križovatky sú tak zorganizované a značené, že aj absolvent osobitnej školy tam nezmätkuje. Parkoviská pre autá sú pod domami, v okolí domov len pre návštevníkov.  Vtedy bol pre mňa zážitok aj zhluk obchodných domov do jedného celku, bohatý sortiment v obchodoch, v jednej budove viac ako 10 kín. Ale kino na brehu jazera Ontario, vybudované ako amfiteáter  na vode - tam sme videli film Titanic - to bol zážitok.  V blízkosti múzea v Toronte bola inštalovaná replika Michelangelovho Dávida, a predstav si to, na správnom mieste mala figový list. Múzeum v Toronte má rozsiahle zbierky. To ma prekvapilo, ako sa podarilo tomu múzeu tie zbierky získať. Napríklad v zbierkach z Byzancie boli zlaté náušnice, aké my považujeme za náušnice z Veľkomoravskej ríše. Vašo to komentoval tak, že tie 'dámy' zrejme už vtedy hodne cestovali. V Národnej galérii v Ottave sme navštívili výstavu Picasových obrazov z New Yorku. V miestnostiach so stálymi zbierkami sme videli pekné obrazy, no najviac si spomínam na miestnosť, dosť veľkú, kde na čelnej stene bol jediný výtvor kanadského umelca. Bol to zvislý obraz zložený z dvoch farieb, jednej bledšej a druhej tmavšej. Niečo podobné ako napríklad poľská zástava. Toto umelecké dielo sa do galérie dostalo po veľkej hádke v kanadskom parlamente, kde sa o tom jednalo preto, že umelec žiadal príliš vysoký honorár. Ešte sme navštívili niekoľko zaujímavých miest, napríklad vystúpenie delfínov, lyžiarsku školu, kemp pri jazere Ontário, galériu kanadských výtvarníkov, golfové ihrisko, vtedy najvyššiu vyhliadkovú vežu na svete a iné.  A mala som ohromný zážitok, keď sme na brehu Niagary pri niagarských vodopádoch zanôtili 'čundrácku' hymnu. Pre mňa  však bolo najzvláštnejšie, že po návšteve ďalekého sveta, som sa začala dívať na svoju vlasť trochu inými očami.  napísané 25. novembra 2013",2014-12-26 16:33:09,2016-02-24 18:38:31,palo4
89,128,eva,OHISTORY,A,2,(1982) Úplatok,Babka Evka,"Niektoré Košičanky sa skutočne rozvádzajú, ale občas manželská kríza môže dopadnúť aj inak. Chodila ku mne do ambulancie mladá matka so synčekom. Pochádzala z Košíc, tam sa jej dieťa narodilo. Malo vrodenú srdcovú chybu, preto bolo poslané do Prahy na operáciu. Po operácii sa vrátilo do Košíc.  Do Piešťan sa mladá rodina prisťahovala neskôr.   Matka jedného dňa prišla do ambulancie s dieťaťom a so zdravotnými správami o zdravotnom stave dieťaťa. Naliehavým spôsobom sa domáhala, aby nečakávala v čakárni s dieťaťom. V Prahe jej lekári vysvetlili, že v čakárni by dieťa mohlo nachytať ďalšie choroby, čo by mohlo zhoršiť zdravotný stav jeho srdca. Chlapček nebýval často chorý a skutočne vždy išiel do ambulancie hneď po príchode do čakárne. Keď bol vážnejšie chorý, navštívila som rodinu v ich domácnosti. Bývali na našej ulici, na druhej strane cesty, tam kde vtedy bývali dôstojníci Československej ľudovej armády. Otec dieťaťa bol silnejší čiernovlasý muž, rázneho vystupovania, na prvý pohľad vojak. Matka bola jemná blondýnka. {SPLIT} Viac mesiacov som dieťa nevidela. Možno trvalo aj rok, kým som ho znovu uvidela s matkou v ambulancii. Povedala, že bola s dieťaťom v Košiciach, lebo jej matka bola nezamestnaná a spolu im bolo príjemnejšie. Počas pobytu v Košiciach bolo dieťa aj v Prahe na kontrolnom vyšetrení. Jeho srdce bolo v dobrom stave. Priniesla správu od pražských lekárov. Teraz bývala ku mne milá a ako som vycítila aj úprimná. Porozprávala mi ako vyšetrenie prebiehalo v Prahe. Pre tamojšiu nemocnicu jej syn nebol príliš závažným prípadom a podľa toho sa aj k nemu a tiež k nej správali. O niekoľko týždňov sme sa stretli na ulici. Povedala mi, že dostáva sociálny príplatok na syna pre jeho zdravotný stav a v tomto čase treba príplatok obnoviť. Smutne hovorila: Ja tu nikoho nemám... Ja som jej povedala, že má mňa. Potom som jej povedala, že k novému sociálnemu pokračovaniu treba nový lekársky posudok. Nakoľko nedávno ho priniesla z Prahy, tak ten použijeme. {SPLIT} Potom som ju zas dlhšie nevidela. Jeden deň vyčkala pokým sa nevyprázdnila čakáreň a vošla do ambulancie. Trvalo jej chvíľu, kým sa z nej vydralo, prečo prišla. Musím sa rozviesť. To bolo vážne. Nuž rozmýšľala som, čo jej na to poviem. A tak som povedala. Rozviesť? To sa môžete hocikedy, skúste to udržať. Ale ako? Jej manžel je už niekoľko mesiacov na vojenskom cvičení. Ubytovaný je u jeho tety v Malackách, lebo tam niekde v blízkosti sú tie manévre. Prešli už týždne a o ňu ani o syna sa nezaujíma. Tak sa zaujímajte vy! Spomeňte si, aj vy ste boli v Košiciach. Áno, ale moja mama... áno, áno... Kúpte krásnu kyticu a s ňou choďte navštíviť tetu. Tetu! - nie jeho! U tety upečte koláč! Dobrý! {SPLIT} O dva týždne do ambulancie vošli - mladá blondýnka, rázny chlap a dieťa. Mladá matka hovorí: Prišli sme sa rozlúčiť. Keď som viac slov nepočula, vstala som, podala som ruku žene, potom chlapovi. Ten mi podal fľašu šampanského a šlus! Viac o nich neviem. No myslím, že nie všetky zdanlivo vážne prípady musia skončiť katastrofou. A tak som dostala úplatok. Alebo nie?    napísané 8. novembra 2013",2014-12-26 16:33:49,2015-12-13 10:10:01,palo4
90,128,eva,OHISTORY,A,2,(2012) Zlatá promócia,Babka Evka,"Zlatú svadbu som nemala ale zlatú promóciu áno. A bola to slávnostná promócia, úplne ako má byť. S fanfárami, štátnou hymnou, študentskou hymnou, s najvyššími predstaviteľmi univerzity v talároch a so zlatými reťazami, s preslovami a potleskom. Bolo to 22. septembra 2012, 50 rokov potom ako sme boli promovaní za 'promovaných lekárov'. {IMAGE, 43, , 50%} Neskôr, po spoločensko-politickom odmäku sme poštou dostali aj dekrét s titulom MUDr. Dnes sme obdržali titul 'Medicinae doctor senior'.  So vzdelaním v našej alma mater sme naozaj po polstoročí mohli s uspokojením uznať, že sa nám dostalo dobrého vzdelania. Dnes sú medzi nami univerzitní profesori a docenti, doktori vied aj kanditáti vied, emeritní primári aj riaditelia nemocníc, viacerí získali dve odbornosti. Aj v zahraničí sa mnohí uplatnili a získali významné postavenie vo Švajčiarsku, Nemecku, Holandsku, Ekvádore, Tunisku, Alžíri, Sýrii, Kuvajte, Juhoslávii a mimoriadne významné postavenie v Izraeli, USA a Kanade. Nakoniec sme sa však zhodli s Albertom Einsteinom, že nie je najdôležitejší ten, kto najviac získal, ale ten, kto najviac dal. A so Sládkovičom sme si povedali, že aj keď tie hviezdy, ktoré svietili nakoniec zhasli a tie kvety, ktoré kvitli tiež zvädli, stane sa to aj nám, ale diamant v hrude nezhnije. Žiaľ, už sa to prihodilo jednej štvrtine z nás. Tí, ktorí sme prišli, sme sa mnohí znovu predstavovali a zoznamovali. Niektorí sme sa poznali na prvý pohľad. Aj mňa niektorí hneď poznali, dokonca si spomenuli kde som sedávala na prednáškach. Po tejto slávnostnej časti sme prešli do Reduty. Tam sme spomínali,jedli, pili, premietali si staré fotografie. Mne bolo veľmi ľúto, že neprišla moja najlepšia priateľka Vlasta. Je vydatá za nášho spolužiaka Vlada, žijú v Šali, ale neprišli, lebo sú zatrpknutí zo svojej nedávnej tragédie. Ich syn spáchal samovraždu. Nuž, pochopila som to. S inými kamarátmi sme sa rozprávali najprv o deťoch a vnúčatách, koľko ich je, čo robia, kde žijú. Mnohí majú zaujímavé osudy a žijú veru aj vo vzdialených miestach. Dnes sa však rodiny bez veľkých komplikácií stretávajú.  Spomienky z práce boli tiež zaujímavé. Tí, čo ešte pracujú, sa vyjadrujú tak, že za socializmu so zdravotníctvom nebolo všetko v poriadku, ale dnes sú iné ťažkosti, možno v niektorých prípadoch aj horšie. Pravdaže pokrok v medicíne, v technike, to sa nedá porovnať. Moja zlatá promócia mi priniesla príjemný deň. No moju zlatú svadbu mi to nevynahradilo.  napísané 24. septembra 2012",2014-12-26 16:34:32,2016-03-18 19:26:17,palo4
91,128,eva,OHISTORY,A,2,(2012) Sedemdesiat štyri,Babka Evka,"{IMAGE, 41, , 50%} A zase je tu deň - 27. august, deň Milankových narodenín. Ak by sa bol dožil, boli by sedemdesiate štvrté. Je to málo, je to veľa rokov? Asi záleží na tom, čím ich človek vyplní, či ich zmysluplne využije. A to on využil. Dokiaľ sa dalo. A potom sme mu pomohli, koľko sme mohli.  Je tomu práve rok, ako z príležitosti narodenín a na jeho želanie ste nás zobrali na výlet do Pezinka. Na invalidnom vozíku sme ho povozili okolo zámockého jazierka, kŕmili sme kačky a tešili sme sa z krásneho letného dňa. Potom na terase reštaurácie sa vzchopil a za mojej pomoci spráskal černohorský rezeň. To bolo asi jeho posledné povyrazenie. Nasledujúce dni si na to s veselou mysľou spomínal. Z toho dňa v Pezinku sú veľmi pekné fotografie. {SPLIT} {IMAGE, 42, , 40%, right} V týchto dňoch okolo jeho narodením si ešte častejšie naňho spomínam. Ako rád rozprával a ako rád sa vypytoval. Keď na Paľkovej svadbe nás všetkých svadobčanov okolo stolov navzájom predstavoval, bolo to príjemné, ale to už bol umiernený, to už nemal ten pravý esprit. V mladších rokoch zvykol spoločnosť zabávať vtipmi a všelijakými historkami. Nuž, bol aj amatérskym hercom.  Rozprávanie a opytovanie sa mu zišlo aj pri profesii učiteľa. No a ako sociológ, hovoriť a pýtať sa je priamo v náplni práce. Zostavovať dotazníky, to bola jeho špecialita. Rád sa pýtal aj neznámych ľudí na ulici. Na čokoľvek. Niekoľkokrát sme boli za kultúrou v Prahe. Jedného dňa sme sa rozhodli, že pôjdeme večer na pantomímu a tak sme si išli kúpiť lístky. Chodili sme po pražských uliciach, už sme boli na správnej ulici, ale divadlo sme zatiaľ nezbadali. Nebolo veľa ľudí na ulici. Na chodníku naproti nás sa rozprávali dvaja muži. Milanko vykročil, prešiel cez cestu a oslovil jedného z nich. Ten sa jemne pousmial, rukou ukázal naproti na ulicu. Bolo to divadlo pantomímy a ten pán, ktorý mu to ukázal bol - hádaj kto - nuž sám umelec Ladislav Fialka. Potom večer sme ho videli vystupovať na predstavení. Raz sme boli na východnom Slovensku, prišli sme do Ražnian a chceli sme navštíviť Veroniku. Pomaly sme išli autom po jednej ulici a Milanko zastavil pred domom vo veľkej záhrade, kde nejaký muž kosil trávu. Milanko chcel, aby som sa toho muža opýtala na Juricovcov, pretože tá záhrada bola po mojej pravej strane. Mne sa pýtať nechcelo, ale ten muž si nás všimol a blížil sa k nám. Milan sa cezo mňa nahol a už sa chcel pýtať. A tu ten muž hovorí 'Prepáč Evička, že som ťa hneď nepoznal' Bol to Dušan Jurica. Dnes by sme mu pripili na zdravie. Možno mu tam hore dobre urobí aj milá spomienka.        napísané 27. augusta 2012",2014-12-26 16:36:30,2016-03-25 14:57:56,palo4
92,128,eva,OHISTORY,A,2,(1988) Moje ostravské cesty,Babka Evka,"Moje každoročné dvojdňové cesty do Ostravy v osemdesiatych rokoch sa uskutočnili päťkrát. Neboli to výlety v pravom zmysle slova. No z každodennej rutiny, šedivo sa opakujúcej celé mesiace, boli príjemným povyrazením. MUDr. Zdeněk Březina, primár Detského oddelenia nemocnice v Ostrave poriadal Ostravské dni sociálnej pediatrie. Sociálnych problémov bolo pravdaže dosť a v Ostrave, kde bolo obyvateľstvo pozbierané z celej republiky kvôli dobrým zárobkom,  pravdaže pri tvrdej práci v bani, pravdepodobne najviac.  Detské oddelenia nemocníc vtedy do určitej miery plnili aj sociálnu funkciu, taktiež ambulantní detskí lekári a detské sestry významne dopĺňali prácu sociálnych pracovníkov. Takže materiálu som mala dosť.  Každý rok som pripravila prácu so sociálnou tématikou zo života rodín s deťmi z môjho okolia a prihlásila som ju do programu doktorovi Březinovi. Pre ľudí z Ostravy boli sociálne problémy detí z Piešťan a okolia vhodné hlavne na porovnanie s ich podstatne ťažšími problémami. Niektoré práce som potom publikovala v časopise Československá pediatria a niektoré v novinách Smena. A tak som aj s mojou priateľkou MUDr. Oľgou Bošanskou chodila do Ostravy prednášať.  {SPLIT} Ostravské dni sociálnej pediatrie sa konali vždy začiatkom leta. Spomínam si, že vždy sme mali veľmi príjemné počasie. Prvý deň sme v dopoludňajších hodinách v Piešťanoch nastúpili do rýchlika a hneď do jedálneho vozňa. Keď sme si pohodlne posedeli, naobedovali sme sa. V Žiline sme prestúpili do rýchlika na Bohumín. Cesta cez Kysuce bola pekná. Zvlnená krajina, v nádhernej zeleni porozhadzované vynovené drevené domky, dedinské železničné staničky nové, z dreva a kameňa postavené v ľudovom štýle.  Vo vlaku zo Žiliny nebolo vôbec útulne, pretože na rozdiel od predchádzajúceho elektrického vlaku,toto bol parný vlak. Nielen že vozne neboli udržiavané, všade bolo plno sadze. Keď sme sa nedívali von z okna, ale oči nám zablúdili na rám okna, prečítali sme si: Nicht hinauslehnen, E pericolo sporghersi, Nevykloňajte iz okon (toto bolo v azbuke.)  No a keď sme zastali v Bohumíne a videli sme staromódnu schátralú budovu železničnej stanice, pochopili sme, že staré cisársko-kráľovské mocnárstvo skutočne ešte stále dodýchava.  V Ostrave bola stanica nová. Prvý dojem z Ostravy bol príjemný. Ako sme cestovali v električke viac do centra, objavili sme skutočne niečo ohyzdné - vchod do bane. Čierna špinavá obluda. Ďalej sa ulice výrazne zlepšili. V novej štvrti sme z električky vystúpili a vošli sme do nového hotela Atom.  Potom sme ešte vyrazili do mesta. Tešili sme sa, že zažijeme niečo kultúrne, no ani raz sa nám nepodarilo vzhliadnuť niektoré predstavenie ostravského divadelného repertoáru.   Ráno, keď sme vyšli z našej izby, zistili sme, že v tomto hoteli sa okrem našej schôdze sociálnych pediatrov, čo v prevažnej miere boli ženy, sa koná aj prehliadka filmov s enviromentálnou tématikou, ktorej účastníkmi boli len muži. Po krátkom intermezze sme sa rozišli do svojich miestností a venovali sa tomu, prečo sme tam prišli. Cesta naspať do Piešťan bola podobná ako do Ostravy, len v opačnom poradí. Západ slnka nad Nosickou priehradou býval nezabudnuteľný. Tam sa vlak točí okolo vody viackrát a pohľady sú úchvatné. Aj keby som na Ostravu, prednášky a všetko okolo zabudla, na tie západy slnka nezabudnem nikdy.   napísané 31. augusta 2012",2014-12-26 16:38:05,2015-11-10 19:28:10,palo4
93,92,palo4,OHISTORY,A,3,Moje ostravské cesty - dodatok o AIDS,Babka Evka,"V hoteli Atom bol cez vaňu preložený pruh papiera, široký asi desať cm a dlhý tri metre. Na ňom bol nápis v azbuke:  Dezinficirovano na AIDS. Aids net. Toto sme zobrali a vyložili sme to na detskom oddelení cez dvere. Všetci sa na tom zabavili.",2014-12-26 16:38:35,2014-12-27 09:13:01,palo4
94,128,eva,OHISTORY,A,2,(1978) Profesor Kubát,Babka Evka,"Mala som v živote šťastie aj česť poznať osobne vzácneho človeka Prof. MUDr. Kamila Kubáta Dr.Cs., prednostu Detskej kliniky Karlovej univerzity v Prahe.  V čase môjho pôsobenia detskej lekárky bol už vyriešený spôsob umelej výživy kojencov, teda výživy pri nemožnosti kojenia a pri chorobách zažívacej sústavy kojenca. A tak sa zdalo, že pri ekonomickej potrebe štátu aj rodín temer stopercentnej zamestnanosti žien, kojenci kŕmení umelou výživou neutrpia žiadnu újmu na zdraví. Detskí lekári s tým pravdaže nesúhlasili a na ich nátlak sa predlžovala materská dovolenka postupne zo 6 týždňov na jeden rok. Aj mňa  problém kojenia alebo jeho náhrady umelou výživou zaujal a pripravila som o tom prácu na lekársky seminár v nemocnici v Piešťanoch. Práca mala kladnú odozvu a tak som ju poslala do redakcie časopisu Československá pediatria. O nejaký čas mi prišiel lístok 'imprimatur' od profesora Kubáta, ktorý bol tiež vedúcim redaktorom časopisu. Môj príspevok bol uverejnený.  Neskôr som ošetrovala deti, ktoré mali záchvatový kašeľ a ten trval niekoľko mesiacov. Sérologickým vyšetrením  som u nich preukázala, že sa jedná o zlú infekčnú chorobu čierny kašeľ. To bolo dosť zvláštne, pretože ako výsledok očkovania už asi 20 rokov sa táto choroba u nás nevyskytovala. Pripravila som o tom článok a poslala do Prahy. Dlho som žiadnu odpoveď nedostala. Až raz u mňa zazvonil telefón a v ňom sa ozval hlas profesora Kubáta. Povedal mi, že je na liečení v Piešťanoch, je ubytovaný v liečebnom dome Jalta a pozýva ma na stretnutie. Prišla som k nemu. Chvíľu sme sa rozprávali. Potom mi dal ochutnať jeden nápoj, ktorý bol pripravovaný ako nápoj obohatený skupinou vitamínu B. Nebol nechutný, ale bolo v ňom cítiť ten vitamín. Neviem, či bol uvedený na trh, nikdy som sa s ním nestrela, ani v lekárni ani v potravinárskom obchode. Opýtala som sa pána profesora, či o čierny kašeľ nie je v časopise záujem. Povedal, že samozrejme áno, ale maľovali kliniku a vtedy sa im môj príspevok stratil. Poslala som ho znovu a bol uverejnený.  Pán profesor sa zúčastnil aj  lekárskeho seminára na detskom oddelení. Bol veľmi bezprostredný, nebol na ňom ani náznak profesionálnej nadradenosti. Debata o aktuálnych pediatrických témach bola živá a úplne prirodzená. Všetci sme si odniesli peknú spomienku na vzdelaného a hlboko humánneho pediatra. Pred jeho odchodom z Piešťan som pozvala pána profesora k nám na návštevu. Strávili sme príjemný večer. Nakoniec mu Milanko predviedol niekoľko akvarelov. Páčili sa mu. Ten, ktorý sa mu páčil najviac, ten mu Milanko daroval. Neskôr profesor Kubát prijal ešte niekoľko mojich článkov v časopise Českolovenská pediatria.  O niekoľko mesiacov po odchode pána profesora z Piešťan som dostala poštou balík. Boli v ňom dve knihy. Bola to nová dvojdielna učebnica pediatrie od profesora Kubáta a jeho tímu. V každom dieli bolo jeho rukou napísané osobné venovanie pre mňa. Už tú učebnicu nemám. Keď sme sa sťahovali do Vrakune, musela som zmenšiť našu knižnicu. Moje lekárske knihy som darovala lekárskej knižnici nemocnice v Piešťanoch. Možno niekedy si to vzácne venovanie niekto všimne.  Na vzácneho človeka profesora Kubáta si občas spomínam ako na jeden z najkrajších mojich zážitkov.    napísané 24. augusta 2012   Poznámka: slovo 'kojenec' je odborný termín a označuje dieťa vo veku 0 až jeden rok.",2014-12-26 16:39:20,2016-03-18 19:25:41,palo4
95,128,eva,OHISTORY,A,2,(1972 - 1990) Ukradnuté obrazy,Babka Evka,"Milanko od mladosti uvažoval o tom, že by rád kreslil a maľoval, ale až po tridsiatke sa štetca skutočne chytil. A tak som mu na narodeniny kúpila kufrík s farbami. Nadšene si kufrík držal v oboch rukách až do večera.  Začal s olejovou maľbou dedinských zákutí. Darilo sa mu. Jeden taký obraz bol aj publikovaný v časopise Život. Všimol si ho náš sused, profesionálny maliar a scénický výtvarník divadla v Trnave Emil Paulovič a trochu ho pocvičil v technike maľby. Neprofesionálni umelci trnavského okresu ho pozvali na ich výročnú výstavu. A hneď pri svojom debute dostal cenu. To ho veľmi povzbudilo a maľoval stále viac. Prírodu, mestskú architektúru, kytice, hory, občas aj postavy. Zúčastnil sa viacerých kolektívnych výstav.   { IMAGE, 92, , 50% } Prvú individuálnu výstavu mal v Seredi. Vtedy bol dosť vzrušený a milo prekvapený vľúdnym prijatím publika a záujmom o kúpu niektorých obrazov. Neskôr predal dosť obrazov z výstav a ešte viac mimo výstav, najlepšie obrazy si samozrejme nepredal.  Okrem olejov začal sa venovať akvarelom. U nás sa nedal kúpiť akvarelový papier, tak mu ho jeden známy nosil z Berlína. Špongiou namočil celú plochu a do vlhkého povrchu nanášal farby. Dopredu mal hotové dielo premyslené, lebo papier rýchlo schol a do suchého sa už nedalo zasahovať. Keď túto prácu začal, veľa papierov pokazil, takže z piatich kusov štyri zahodil. Neskôr z piatich zničil jeden. Akvarely sa mu skutočne darili. Boli to obrázky z prírody, hory, vodné plochy, stromy. {SPLIT} Keď sme sa vrátili z dovolenky pri mori, čakala som, že bude maľovať more, pohľady na farebné stany, člny, lode. On sa ešte viac venoval horám. Okrem toho, že hodne obrazov predal, dosť ich aj daroval, o nejaké sme prišli aj tak, že sme ani nevedeli ako. Niekedy po výstave niektoré chýbali, všimli sme si to až neskôr a už sme po tom nepátrali.  Keď prišiel likvidovať jednu výstavu, bolo to v Prievidzi, žartom sa opýtal, či niečo nezmizlo. Povedali mu, že skoro áno. Všimli si, že niekoľko obrazov chýba a hneď zavolali políciu. Policajti hneď prišli a v meste našli dvoch mladíkov, ako každý nesie v ruke dva obrazy. Vraj mali aj súd.  Spomínam si aj na iný  prípad. Pripravili sme výstavu v Slovenskej akadémii vied v Bratislave. Na druhý deň mala byť vernisáž. Cestou domov v aute som si premietala v mysli rozloženie obrazov a tu mi prišlo na um, že jeden konkrétny obraz tam nevisí. Bolo to mestské zákutie, pekné jemné farby. Obraz bol dosť veľký. Milanko najprv nechcel pripustiť, že ten obraz tam nevisí. Na druhý deň zistil, že to bolo skutočne tak. Povedal pracovníkom tej výstavy, že ak do druhého dňa ten obraz tam nebude visieť, zavolá políciu. A čo sa stalo, na druhý deň bol obraz na svojom mieste. No už ten obraz nemáme. { IMAGE, 93, , 40%, right } Mne je to ľúto, lebo sa mi veľmi páčil. Milanko povedal, že ho predal, ale nepamätám sa kedy a komu.  Občas prišli ku nám záujemci o obraz alebo len pozrieť si nové diela. Raz mi povedal, že na druhý deň má niekto prísť. Poobede sa vybral von, že sa má stretnúť s priateľom Lojzom Majerníkom.  Neskôr niekto zvonil, tak som otvorila dvere. Objavil sa nie príliš vysoký muž, ale dosť silný. Oblečený bol v čiernej koženej bunde, čiernych nohaviciach a čiernych topánkach. Povedal, že môj manžel mu má ukázať obrazy. Aj keď nie je doma, nevadí, on sa rád pozrie. Vošiel, prezeral obrazy, ukázal  myslím že na štyri, že tie chce kúpiť. Povedala som mu, že ja manželove obrazy nikdy nikomu nepredávam, ani nedarujem. Nahováral ma na predaj, povedal aj cenu. Prezeral ďalšie obrazy a o chvíľu začal na mňa mrkať. Urobila som sa, že som si to nevšimla ale začala som mať strach. Tak čo, znásilní ma, alebo ma niečim ovalí... V Trebaticiach mala byť burza a tento mne nepríjemný návštevník tam chcel Milankove obrazy predávať. Po dosť dlhom čase sa mi konečne podarilo ho dostať von.  Keď prišiel Miňuno domov, pýtala som sa, či s niekým vonku hovoril. Vraj áno, pod kolonádou sa ho nejaký muž v čiernom oblečení opýtal, či si môže prísť pozrieť obrazy. Milanko súhlasil, že pred večerom bude doma, aby prišiel vtedy. Teda ten chlap vedel, že som doma sama. Nelenila som a zavolala som políciu. Prišiel mladý policajt a vec vôbec nebral na ľahkú váhu. Ešte nám poradil, aby sme lepšie zaistili dvere, čo sme aj urobili. Dala som mu katalóg z poslednej výstavy, ak by predsa došlo ku krádeži, aby vedeli o aké obrazy sa jedná. No už potom sa nič nestalo. Vraj nie sú najslávnejšie tie obrazy, ktoré sa predajú za najvyššiu cenu, ale tie, ktoré sa ukradnú... Ešte, že ich nebolo tak veľa.   napísané 10. júla 2012",2014-12-26 16:39:52,2016-05-15 08:34:40,palo4
96,128,eva,OHISTORY,A,2,"(1977) Paľkova milenka, Maxíkova snúbenica",Babka Evka,"{IMAGE, 70,, 50%, right} V Piešťanoch sme bývali na novovybudovanom sídlisku od železničnej stanice po hlavnú cestu. Sídlisko bolo postavené na piešťanskom kapustnisku. Stavebnými pozemkami sa vtedy nešetrilo. Štvor a šesťposchodové domy stáli dosť ďaleko od seba, medzi domami boli trávniky a detské ihriská. Do bytov sa nasťahovali mladé rodiny s deťmi a každý rok detí pribúdalo. Na trávnikoch a ihriskách sa hralo, behalo, šantilo, skutočne tam bolo detí ako smetí. V čase, keď sa nasťahovali prví obyvatelia, deti chodili do školy v staršej  časti mesta, do štvrtej základnej školy. Hlavná nevýhoda chodiť do tejto školy bola v tom, že deti museli prejsť cez hlavnú cestu. Bola to cesta cez mesto, súčasne to bol hlavný ťah z Bratislavy do Žiliny. Z roka na rok pribúdalo osobných aut, nákladných aut, autobusov, tirákov a vtom čase stále viac aut s dovolenkovými prívesmi. Vtedy na prechode cez túto cestu nebol žiaden semafór. {SPLIT} {IMAGE, 81,, 50%} Na našom sídlisku postavili novú školu, bola to piata základná škola. Zapísali do nej deti zo sídliska, len z domov, ktoré stáli od železničnej stanice. Tak zaplnili jej kapacitu. Deti z domov pri hlavnej ceste sa museli zapísať do štvrtej základnej školy.  Naše deti chodili do piatej základnej školy. Mnohým rodičom sa riešenie nepáčilo, no nedalo sa nič robiť. Vtedy v obidvoch školách, štvrtej aj piatej bolo dvojsmenné vyučovanie. Deti po vyučovaní boli v školskej družine a tie, ktoré mali odpoludňajšie vyučovanie, boli v družine od rána. My sme mali šťastie, lebo sme mali dobrú babku Horanskú. Keď  Eva a neskôr Paľko mali odpoludňajšie vyučovanie, dopoludnia boli u nej.  Naša babka rada využívala výhody socializmu a neraz oddychovala v kúpeľoch. Musím však podotknúť, že v jej živote to skutočne bolo jediné povyrazenie.V čase, keď babka bola na liečení v niektorých kúpeľoch, aj naše deti boli odkázané na školskú družinu. Keď bol Paľko prvák, zas mala ísť do kúpeľov. Moja priateľka MUDr. Oľga Bošanská mala dve dcéry. Jedna bola žiačka a druhá, Sonička mala 5 rokov. Nechodila do školky, ale bola doma s Oľginou matkou. A tak sme sa dohodli, že Paľko bude chodiť na dopoludnie k nim. Povedala som mu, že mu bude dobre, že tam majú dievčatko a budú sa spolu hrať. Dievča?  Hlbokým hlasom prejavil svoju nechuť. Oľga sa ospravedlňovala, že oni chceli chlapca...No Paľko so Soničkou dobre spolu vychádzali. {IMAGE, 82,, 50%, right} Keď bol Paľko tretiak, chlapci si medzi sebou všeličo vybavovali a všelijako sa vychvaľovali, dokonca aj s frajerkami. No a Paľko všetkých tromfol. Mal takú 'milenku', ktorú nikto nepoznal. Pravdaže nepoznal, veď Sonička chodila na štvrtú ZŠ. {SPLIT} Maxíkovi sme prisúdili krásne pohlavie ešte v mladšom veku. Náš sused Peter Noga mal deda Maxa skutočne rád. Neraz s ním sedával na lavičke pred domom. Jeho dcéra Paulínka čakala dieťa. Peter bol ešte napätejší ako jeho manželka. Veľmi sa tešil a tajne dúfal vo vnuka. Paulínka nechcela prezradiť, či čaká chlapca alebo dievča. A ...porodila dievčatko. Peter bol ohromne dojatý. Chlapisko, silák, a slzy mal na krajíčku. Trochu aj ľutoval, že to nie je... A tak som ho chcela rozveseliť a povedala som, že vymeníme s Maxíkom. A tu dedo - to teda nie a ešte tak Maxíka!  No tak dobre, zasnúbime ich. Či chlapec alebo dievča, vždy sa riešenie nájde. Peter Noga je pôvodom spišský Nemec, detstvo a mladosť prežil pod Tatrami, a tak s dedkom Maxom mali veľa spoločných tém.    napísané 2. júla 2012    Poznámka: na hornej fotografii je stav zo začiatku výstavby sídliska. Postupne sa situácia aj s cestami, chodníkmi, trávnikmi, občianskou vybavenosťou zlepšovala.",2014-12-26 16:40:48,2016-03-05 13:28:28,palo4
97,128,eva,OHISTORY,A,2,(1972) Cesty,Babka Evka,"{IMAGE, 38, , 35% } Jedného krásneho letného dňa som sa vrátila z Vrbového a na parkovisku pred Semafórom (reštaurácia) bol šedý žigulík bez čísla. To je on! Vošla som do reštaurácie a tam sedel tatino s Petrom Červinkom a obedovali. Peter bol s ním pre auto. Miňuno mal čerstvý šoferák, ale ísť sám pre auto si netrúfal.  Peter odišiel a ocino zrazu bol úplne smelý. Zaveziem ťa na Bezovec a čo sľúbil, hneď aj realizoval. Ja som si sadla do auta a išli sme. Najprv všetko bolo v poriadku, ale keď nastalo stúpanie, smelý šofér si šeptal tajuplné slová, ako plyn, spojka, brzda... No šťastlivo sme dorazili až navrch aj domov (tomu by si ani neveril.) Keď sme ťa prvý raz chceli povoziť a videl si, že smeruješ do toho plechu, strašne si sa rozkričal a rozplakal. No zvládli sme to a odvtedy nemáš nič proti autám.  V detskej izbe na pokrovci si mal rozloženú železnicu a rád si sledoval vláčiky. Boli tam vyvýšené miesta, mosty, stanice. Nevadilo ti, že stále idú po elipse a ich cesta sa nikde nekončí. Išli sme maľovať detskú izbu a tak sme všetko zložili. Počas maľovania si  býval u babky až do večera niekoľko dní a tak vlastne aj ona pomohla pri našej práci. Poupratovali sme, vylepšili sme detskú izbu. {IMAGE, 55, , 40% , right} O niekoľko dní prišla sa pozrieť, ako sa nám všetko podarilo urobiť. Vošli sme aj s ňou do detskej izby a oči nám padli nad tvoju posteľ. A tam boli ceruzou nakreslené čiary, kliky-háky od jednej strany až na druhý koniec, odhora až dole. Nahnevalo ju to, ešte vaša námaha nie je dokončená a už je temer zničená... Prv ako som ťa dala spať, opýtala som sa, čo to je, čo si to nakreslil. To je cesta do Ameriky. Paľko, to nemôže byť cesta do Ameriky. Prečo? Lebo medzi našou zemou a Amerikou je more, tam nemôžeš ísť cestou, tam sa dá ísť loďou alebo lietadlom. Smutne si sa na svoju cestu pozeral, ale bola tam až do nasledujúcej maľovky. Čoskoro sme mali ísť na dlhú cestu, veľmi dlhú, až k moru. Naozaj a kde to je? Rozložila som mapu a povedala som, že kde je modrá farba, tam je more. Pozeral si sa a videl si more na viacerých miestach. No pozri, tu sme my a pôjdeme až sem, to je Bulharsko. A to je Čierne more. Toto, to je nejaké more? Veď to je len taká kaluž, pozri tuto, na druhú stranu, to je more ! A nie je to ani ďalej, je to rovnako ďaleko. Nuž, sú cesty voľné a cesty zarúbané. A myslíš, že len v socializme?    napísané 4. mája 2012",2014-12-26 16:42:17,2016-02-24 18:33:30,palo4
98,97,palo4,OHISTORY,A,3,Cesty - dodatok,Babka Evka,"Nemal si nič proti cestovaniu autom, ale chcel si skúsiť cestovať aj inak. Prišli sme do Bratislavy a chcel si vyskúšať cestu električkou. Tak ťa starý otec zobral a išli ste. Prišli ste až na konečnú stanicu a odtiaľ znovu na konečnú na druhej strane trate. Bol si veľmi spokojný, zapáčilo sa ti cestovať a vidieť iné električky, autá a rušnejší pouličný život ako v Piešťanoch.",2014-12-26 16:43:05,2014-12-26 21:39:50,palo4
99,128,eva,OHISTORY,A,2,(1975) Terénna jazda,Babka Evka,"Neviem, či sa na to pamätáš, ako si absolvoval terénnu jazdu na džípe záchrannej horskej služby vo Vysokých Tatrách. Bolo to vtedy, keď Eva vychodila tretiu triedu a po prvýkrát išla do pionierskeho tábora.Tatinko a ja sme ju odviezli do Bratislavy a na stanici sme ju odovzdali vedúcemu pionierskeho tábora vo Vysokých Tatrách. Obávali sme sa ako príjme, že ju necháme odcestovať bez nás, tak sme ju odprevadili na nástupište a sledovali sme ako nastúpi do vlaku. Smelo nastúpila, začala sa rozprávať so spolucestujúcimi dievčatami a s úsmevom nám zakývala. {SPLIT}  Tatinko  vopred objednal izbu v hoteli Úderník v Starom Smokovci na obdobie Evinho pobytu v tábore, aby sme ju mohli navštíviť. Ten hotel je pri hlavnej ceste, naproti tej zrúcanine, ktorú vtedy stavali ako budúci kultúrny dom, ale sa nepodarilo ho dostavať. Názov hotela je pravdaže dávno zmenený. Hneď na druhý deň ako Eva odcestovala, tatinko naštartoval vtedy ešte šedý žigulík a vybrali sme do Vysokých Tatier. V Prievidzi sa mi podarilo kúpiť pre Evu gumáky, ktoré sa mi v Piešťanoch nepodarilo zohnať v žiadnom obchode a na zozname potrieb ich mala uvedené. Ešte sme sa ani neubytovali v hoteli, a už sme išli do tábora s gumákmi. Potešila sa im, veď boli pekné červené a hneď sa ponáhľala za kamarátkami. Uspokojili sme sa, že sa tam má dobre. Už pred odchodom som jej dala niekoľko dopisov, na obálky som napísala adresu do Piešťan a na jednu do Smokovca. A tak každý deň sme čakali poštu, ale prvý list prišiel až predposledný deň jej pobytu v tábore, samozrejme do Piešťan. {IMAGE, 89, , 40%} V Starom Smokovci sme sa mali naozaj dobre. Izba v hoteli bola svetlá a čistá, stravovali sme sa chutne, počasie sa nad očakávanie vydarilo. Výletov sme si užili dosť. V Tatranskej Lomnici sme si pozreli hotel Slovakia, ktorý sa predtým volal Donbas. To je ten, kde som v detstve strávila jedny Vianoce. Navštívili sme Tatranské múzeum, boli sme na Štrbskom Plese, v Tatranských Matliaroch a všelikde inde. Jedného pekného dňa sme sa vybrali pozemnou lanovkou na Hrebienok. Odtiaľ sme sa horskou cestičkou kráčali smerom na Sliezsky dom. Cesta to bola príjemná, zastavovali sme sa, aby sme sa rozhliadali, fotografovali, aj sme si na skale posedeli. A tak z kroka na krok sme prešli okolo plesa, motali sme sa pod chatou. Už sme začali uvažovať, ako sa vrátime. A vtedy si nás všimli dvaja urastení muži a myslím, že pri pohľade na teba im napadla tá myšlienka. Povedali, že sú zo záchrannej horskej služby, a ak chceme, odvezú nás do Starého Smokovca. Ešte nás upozornili, že ich džíp bude dosť natriasať, lebo sa ponáhľajú. Na Gerlachu sa vraj stala nehoda, idú si zobrať potrebné veci a pôjdu na záchrannú akciu. Nastúpili sme a pohli sme sa. Zobrala som sa ťa na kolená a tak som trochu tlmila tie nárazy. Ale bola to krkolomná cesta. Bola dlhšia ako som predpokladala. Veru neviem, ako dlho by sme boli išli peši. Vydýchli sme si, keď džíp zastal pri stanovišti horskej služby. Všetci traja sme boli spokojní. Ja si na tento výlet do Tatier, aj na tú jazdu rada spomínam.   napísané 21. mája 2012",2014-12-26 16:43:55,2015-09-07 19:18:49,palo4
100,99,palo4,OHISTORY,A,3,Re: Terénna jazda,Babka Evka,Vtedy v Smokovci bola vynikajúca cukráreň. Ponúkali tam čerstvé čučoriedky a maliny so šľahačkou alebo bez. Aj ty si si tam na tom rád pochutnával.,2014-12-26 16:44:22,2014-12-28 13:59:09,palo4
101,128,eva,OHISTORY,A,2,(1980 - 1990) Hobby,Babka Evka,"Mal si ohromného koníčka. Venoval si mu hodne času. Cibril si si zručnosť, na jar si dosť behal vonku. A ďalšia dôležitá vec. Ako ocino miloval auto, tak mu vyhovovalo voziť sa s tebou na kopec. Bavilo ťa to a prinieslo ti to aj dotyk slávy. Bol to skutočne vynikajúci koníček, to letecké modelárstvo. Neviem, ako vznikol tvoj záujem o letecké modely. Spomínam si, že kedˇ si bol ešte hodne malý, kúpila som ti hračku -  skladačku lietadla. Bol si prekvapený, keď sa ti ho podarilo zložiť a dokonca po izbe aj letelo.  Neviem, či si sa cielene prihlásil do modelárskeho krúžku v pionierskom dome, alebo si len využil možnosť tam chodiť. Keď tvoje  modely začali lietať, prihlásil si sa aj na preteky. A začal si z každých pretekov nosiť ceny. Boli to vázy, inokedy tenisky.  {IMAGE, 39, , 40%} Niektorých pretekov som sa zúčastnila aj ja. Spomínam si na preteky v Partizánskom. Bolo vtedy výborné počasie, dobre som sa tam cítila. Bol si aj niekoľkokrát na letnom modelárskom sústredení. Vrátil si sa z nich spokojný. A tak to išlo až do jedných významných pretekov. Bolo to vtedy, keď som bola na nefrologickom školení v Bratislave. Boli to krajské alebo celoslovenské preteky a tiež si ich vyhral. Odvtedy, neviem prečo, si už nepretekal, ale zúčastňoval si sa pretekov ako organizátor.  V tom roku, keď si maturoval, na Slovensku sa konali majstrovstvá sveta v leteckom modelárstve. Aj my sme tam boli. Jeden piešťanský modelár v kategórii dospelých mal smolu a nestal sa majstrom sveta. Tvoja činnosť ako leteckého modelára mala ohlas aj vo vedení mesta Piešťany. V jednom roku medzi najlepšími športovcami Piešťan vyhlásili teba za najlepšieho leteckého modelára roka. Môj kolega dr. Šajmovič mi trochu závidel, lebo jeho syn, od teba starší, dlho hral tenis, ale jeho nikdy za najlepšieho športovca mesta Piešťany nevyhlásili. Spomínam si na jednu príhodu, to si bol ešte žiak. Vrátili ste sa s ocinom zo zalietavania a bol si veľmi smutný, lebo vraj ti uletelo lietadlo do Maďarska. Mne sa to nezdalo možné, ale ocino potvrdil, že letelo vysoko, dul silný vietor smerom na juh. Hoci si mal na lietadle meno a adresu, bola naozaj malá pravdepodobnosť, že ho ešte niekedy uvidíš. Koncom týždňa si mal v schránke korešpondentku. Na nej bolo detským písmom napísané, že v poli za Drahovcami nejaký chlapec našiel lietadlo s tvojím menom. Napísal aj svoje meno a adresu. Bol si dosť nedočkavý, tak som zavolala dr. Bošanskej, že potrebujem ísť do Drahoviec pre lietadlo, či by ma tam neodviezla. Aj keď to vyzeralo dosť divne, veď ako odvezieme autom lietadlo, súhlasila. {IMAGE, 40, , 50%, right}  Mal si niekoľko angličákov a mal si ich veľmi rád. Povedala som ti, aby si jeden zobral, že tomu chlapcovi, čo ti vráti lietadlo, sa treba nejako odvďačiť. Najprv sa ti to nepáčilo, ale súhlasil si. A tak sme išli do Drahoviec. Našli sme dom podľa čísla. Poslala som ťa do domu samého. Zazvonil si a vpustili ťa dovnútra. O chvíľu vyšla mama toho chlapca a povedala mi, že jej syn bol veľmi rád, keď to lietadlo v poli našiel. Napriek tomu súhlasil, že sa ho pokúsi vrátiť. Vraj by rád chodil do modelárskeho krúžku, ale z Drahoviec do Piešťan sa to nedalo realizovať. A tak ho vrátil a uspokojil sa s angličákom. Ako dnes sledujem veľkých chlapcov, sú medzi nimi stredoškoláci aj vysokoškoláci, vytvárajú roboty a ovládajú ich elektronikou. Videla som v televízii, že niektorí získali za svoje výtvory aj medzinárodné ceny. Vieš si dnes predstaviť, čím asi sa budú zaoberať v dorastovom a mladom veku tvoji vnuci?   napísané 6. mája 2012",2014-12-26 17:31:04,2015-11-10 19:26:27,palo4
102,128,eva,OHISTORY,A,2,"(1975, 1978) Prvé sväté príijmanie",Babka Evka,"Neboli sme veľmi nábožní, ale chceli sme, aby naše deti boli poučené aj v tomto smere. Na vyučovanie náboženstva v škole sme ani nepomysleli, nielen preto, že pre dieťa vedeckého pracovníka Sociologického ústavu to bolo nemožné, ale aj preto, že hodiny náboženstva v škole bývali o 18. hodine či dieťa malo vyučovanie dopoludnia alebo popoludní. Rozhodli sme sa, že to zariadime iným spôsobom.  Keď sa babka Horanská dozvedela, že Eva nie je v škole zapísaná na náboženstvo, trhalo jej to srdce aj svedomie. Už zažila podobné trápenie. Keď Ľudmila po prvom ročníku štúdium na Matematicko-fyzikálnej fakulte zanechala, chcela študovať teológiu v Olomouci. Vtedy tam prijímali aj študentky. Jej rodičia s tým nesúhlasili. Ako správni katolíci sa museli s touto dilemou vysporiadať. Išli na spoveď. Babka sa z kostola vrátila úplne zdrvená, vraj je to ťažký hriech, nemala s tým štúdiom nesúhlasiť. Dedko naopak, od kňaza si priniesol pochvalu, vraj ženy nemajú kňazov pokúšať, a to ani pri štúdiu. {SPLIT} {IMAGE, 85, , 30%} Povedala som babke, aby bola spokojná, že Eva sa náboženstvo naučí a pôjde aj na sväté prijímanie.  Keď bola Eva druháčka, požičala som si od pani Pazúrikovej katechizmus. V nedeľu o 11. hodine, keď som obed uvarila, zavrela som sa s ňou do spálne a začala som s vyučovaním náboženstva. Tu sa ma Eva opýtala na Vierku a rozplakala sa. Tak som vyučovanie odložila o jeden rok. Ako tretiačke už všetko išlo bez ťažkostí. Každú nedeľu sme sa učili.  V máji išiel Milanko na faru a s dôstojným pánom farárom dohodol termín skúšky. Najviac napätia zo skúšky prejavovala babka. V stanovenom čase hrdinsky nastúpila do auta a s Evou a Milanom išli na faru. Keď sa vrátili, babka prekypovala šťastím. Eva vraj všetko vedela, až na jednu otázku. To babka ospravedlnila, lebo ako sa priznala ani ona to nevedela. Ako dlho Pán Ježiš kázal. Až teraz na fare sa dozvedela, že tri roky.  Na sväté prijímanie Eva však nemala ísť v Piešťanoch, ale v rodnej obci babky, v Šalgočke. V takej malej obci nebolo dosť prvoprijímajúcich detí, tak sa páni farári susedných obcí dohodli, že prvé prijímanie bude striedavo, jeden rok v Dvorníkoch a druhý v Šalgočke.  V tom roku sa prvé prijímanie detí malo konať v Dvorníkoch. Tak sme to tam dohodli. Pán farár bol veľmi spokojný, že v ten deň bude kostole aj lekárka, lebo deti dosť často pri dlhom státí kolabovali. {IMAGE, 86, , 35%, right} Potom si prišiel na rad na vyučovanie náboženstva ty. Všetko prebiehalo bez akýchkoľvek ťažkosti. Zo skúšky z fary prišla babka ešte šťastnejšia, lebo pán farár povedal, že vieš z náboženstva viac ako deti, čo sa učia v škole. V ten rok bolo prvé prijímanie v Šalgočke.  Vierka Košťányová, babkina neter, mala skoliózu chrbtice a v tom roku bola na kúpeľnom liečení v Piešťanoch. Bola ubytovaná u babky. Chcela sa nejako za pobyt revanšovať a tak navrhla, že po prijímaní usporiada slávnostný obed pre nás aj tvojich krstných rodičov, teda Drápalových. A tak sa aj stalo. {SPLIT} Boli ste aj na birmovke. Eve je birmovná mama babka, tvoj birmovný otec je pán Bednárik.  My sme birmovnými rodičmi Katke a Rudovi Bednárikovým, a tiež Eve a Petrovi Drápalovým. Keď už o tom hovorím, krstili sme aj Ivanu Kuzmovú, krstili a birmovali sme aj Ľudku Bílú. Ani vy nie ste mimoriadne nábožní, ale som rada, že ste sa sobášili aj deti krstili kresťanským spôsobom.    napísané 23. apríla 2012   poznámka: Ľudka v tomto čase študuje teológiu na univerzite tretieho veku, na inej univerzite tretieho veku študuje počítače a dejiny umenia. doplnené 30.októbra 2015",2014-12-26 17:32:59,2016-03-05 13:28:13,palo4
103,128,eva,OHISTORY,A,2,(1975) Spartakiáda,Babka Evka,"Málokedy chodil tatinko pre teba do škôlky, ale stalo sa. A práve vtedy agitovala pani riaditeľka aby sa rodičia prihlásili, že budú cvičiť spartakiádu, skladbu rodičia s deťmi. V tatinovi zvíťazil entuziasmus so spomienkami, keď pred 20. rokmi cvičil na Strahove. Vtedy bola na spartakiáde aj ľudová tanečná skladba. Jeho tanečnica bola miss triedy a oni boli pár, ktorý priviedol skupinu na štadión. A tak ťa prihlásil. {IMAGE, 33, , 50%} O niekoľko dní bol prvý nácvik a tak sme cvičili. Pani riaditeľka Holičková mala v ruke brožúrku, z nej čítala, čo máme robiť. Skladba bola jednoduchá, aj dosť krátka a tak sme ju bez ťažkostí nacvičili. Celkom rád si ju cvičil. Jeden deň sa ma pani Holičková opýtala, aký dres má objednať, mužský alebo ženský. Nuž tatino už ani nevedel, že sa prihlásil cvičiť, tak som objednala ženský. Predtým som sa však opýtala, kde všade máme ísť vystupovať. Ja som pred 20. rokmi tiež cvičila skladbu dievčat so stuhou. Vystupovali sme na štadióne vo Zvolene, potom sme išli na spoločný nácvik z viacerých okolitých miest do Banskej Bystrice. Tam sme dlho stáli v rade, potom sme nacvičovali spoločný nástup. Pri cvičení skladby vedúci nácviku opakovane vyhlasoval, že cvičenky z niektorých miest nepresne cvičia a tak sa cvičenie opakovalo a predlžovalo. Mne sa to nepáčilo a ešte keď som si predstavila ako by to mohlo byť v Prahe, odmietla som do Prahy ísť. A tak som sa teraz u pani riaditeľky uistila, že nepôjdeme ani do Hlohovca ani do Trnavy. {IMAGE, 32, , 40%, right} Spartakiáda v Piešťanoch bola v júni jeden piatok poobede. Naša skladba išla ako prvá. Diváci nám tlieskali a to sa ti páčilo. Potom sme už mali voľno, nemuseli sme ostať na štadióne. A tak si sa mohol húpať na hojdačke koľko si len chcel. Bolo to pekné popoludnie. Detský dres bol nohavičky v rôznych farbách, ty si mal oranžové. Na prsiach bol veľký kvet. Najbližšie som ti ich obliekla, keď Eva skladala pioniersky sľub.  Bolo to 9. mája 1976. Bola strašná horúčava už od rána. Dopoludnia sa zhromaždili budúci pionieri pred Kraskovcom a ich vedúci stáli pred vchodom do domu pod strechou. Pri tých nekonečných rečiach, čo vedúci viedli, dosť detí skolabovalo. Rečníci si to nevšímali, ani 'keci' neskrátili. Pomedzi deti chodili sestry z Červeného kríža a dávali deťom niečo vypiť a zjesť.  Onedlho si mal tie nohavičky ešte raz oblečené. Bolo to v posledný deň keď si bol v škôlke. Na rozlúčku sme skladbu ešte raz zacvičili. Z tohoto cvičenia je tá fotografia, čo sme nedávno pozerali. Moje cvičebné oblečenie boli tenké modré tepláky. Nohavice boli dole rozšírené, tričko bolo predĺžené. Bolo to elegantné oblečenie na upratovanie. Keď Eva -  pionierka vyrástla na gymnazistku a stala sa z nej Eva -  šikovnica, ušila si z nich šaty. Myslím, že ich pošila aj flitrami. Chodila v nich do školy. Taká bola naša spartakiáda 1975 . V televízii sme sledovali vystúpenie detí s rodičmi na Strahove. Ten veľký štadión bol plný cvičencov. Pohľad to bol pekný, ale bola som rada, že som s tebou doma.        napísané 18. apríla 2012 {IMAGE, 34, , 100%}",2014-12-26 17:33:39,2016-02-24 18:30:22,palo4
104,128,eva,OHISTORY,A,2,(1974) Paľko a vlaky,Babka Evka,"Môj synček Paľko mal rád vlaky. V detskej izbe na pokrovci mal rozložené koľajnice a púšťal po nich rušeň s dvomi vozňami. Sledoval ich ako idú rovno, potom zatáčajú do zákruty, ako prekonávajú spoje medzi koľajnicami. Počúval tiché klepotanie koliesok.  Poznal však aj skutočné vlaky. Často sme chodili na železničnú stanicu čakať tatinka z práce. Najprv prišiel osobný vlak z Bratislavy, potom rýchlik zo Žiliny. Onedlho už prichádzal rýchlik z Bratislavy a z neho vystúpil máš ocinko.  Večer sme si ľahli do postele a neraz sme si rozprávali rozprávku o vlakoch. V Žiline je veľký železničný uzol. Schádzajú sa tam vlaky zďaleka zo všetkých smerov. Keď zastavia, cestujúci prestupujú do iných vlakov, tak aby sa dostali do svojej stanice.  Do Žiliny prichádzajú aj nákladné vlaky. To sú také, čo vozia potrebné veci z rôznych miest, tam kde sú potrebné. Vozne z nákladných vlakov premiestnia tak, aby tovar prišiel tam, kde ho čakajú. Keď sú vlaky pripravené na odchod, z kancelárie príde pán výpravca. Má modrú uniformu ako všetci železničiari, ale na hlave má červenú čiapku, aby všetci vedeli, že je to najdôležitejší človek na stanici, lebo iba on môže dovoliť rušňovodičovi aby vlak pohol a odišiel zo stanice.  V Žiline bol aj náš nákladný vlak. Už bol pripravený na odchod. V jeho vozňoch boli banány, pomaranče, čokoláda a všelijaké hračky, a tiež teplé zimné čižmičky. Pán výpravca ukázal zelenú tabuľku, zapískal a dovolil, aby sa náš vlak pohol. A tak sa aj stalo.  Vlak najprv prešiel pomedzi hory, potom išiel popri rieke, aj popri priehrade. Dostal sa na širokú nížinu a už sa blížil k Piešťanom. Tu zastal. Železničiari z neho vyložili tie veci, čo na ne čakali deti. Poukladali ich do skladu. Napadal sneh a Mikuláš nadelil deťom, čo si zaslúžili. Veru Paľko dostal veľký balík a ešte aj teplučké čižmičky. Dobrú noc. {SPLIT} Sneh sa roztopil a slniečko teplúčko hrialo. Vtedy Paľko dostal nový darček. Bola to železničiarska kapsa a v  nej boli cestovné lístky, klieštiky na preštikovanie lístkov, červená čiapka pre výpravcu. Najdôležitelšia vec však bola okrúhla tabuľka. Z jednej strany bola červená a z druhej zelená. Tabuľka bola pripevnená k rúčke a na konci tej rúčky bola píšťalka. Jeden pekný deň, keď sa už slniečko naklonilo ku stanici, zobrali sme kapsu a išli sme čakať ocka. Na prvej koľaji stál vlak. Boli sme hneď pri rušni. Paľko si dal na hlavu výpravcovskú čiapku, do ruky si zobral píšťalku. Rušňovodič, vysoký rozložitý pán s čiernymi uholnými fľakmi po tvári sa na nás usmieval. A Paľko ukázal zelenú tabuľku a zapískal. Rušeň vypustil paru, zapískal, veľké kolesá sa najprv na mieste prešmykovali a konečne sa pohli. Pán rušňovodič nám zakýval. Paľko sa na mňa pozrel a udivene prehovoril - to som ho ja pohol? Veru, keď získaš pevný bod, pohneš aj zemeguľou, synček môj..   napísané 15. marca 2012.",2014-12-26 17:34:24,2015-10-17 13:56:26,palo4
105,128,eva,OHISTORY,A,2,(1960) Svätopluk na Devíne,Babka Evka,"Bol krásny letný slnečný deň. Nikde ani mráčku, temer bezvetrie. Celkom mimoriadny deň. Ľudia sa pomaly prechádzali, v hlúčkoch postávali, rozprávali sa. Aj my sme prišli pred Avion. Práve odchádzal jeden autobus, iný bol pristavený, dvere mal otvorené.  Nechali sme ho odísť. Nastúpili sme do nasledujúceho. Moji rodičia, moji priatelia Bernard a Andrej, tiež medici. Keď sa autobus zaplnil, dvere sa zatvorili a autobus naštartoval. Išli sme mestskými ulicami smerom k Dunaju, popod hrad, potom sme zabočili doprava. Bolo tam ešte niekoľko domov a už sme boli za mestom. Mierne zvlnená krajina, celá zelená. Netrvalo to príliš dlho a zastali sme pod zrúcaninou hradu Devín. Vystúpili sme z autobusu a prechádzkovým krokom sme vyšli na kopec. Bol tam prekrásny výhľad. Vpravo z brala vytŕčala malá vežička, volá sa Mníška, vľavo  zrúcaniny hradu a priamo predo mnou sa leskla hladina Dunaja.  {SPLIT} Kopec, na ktorom sme stáli, bol upravený na amfiteáter. Bol už viac-menej zaplnený. Pred amfiteátrom bolo pódium a prepadlisko pre orchester. Našli sme si miesto v hornej tretine kopca a sadli sme si. Čoskoro prišli hudobníci a začali si ladiť nástroje. Presne tak ako v divadle pred operou. A potom zaznela predohra a celá opera Svätopluk. Výprava bola prekrásna. Striedali sa skupinové obrazy so sólovými. Vo väčšine opier mám radšej zbory ako sóla a duety, tak aj tu sa mi mimoriadne páčili zbory. Až mi bolo ľúto, že už nie je žiadna Veľkomoravská ríša. Takto veľkolepo predvedená kultúra, v takomto prostredí, to je zážitok na celý život. Keď sme tlieskali, stáli sme a oči mi padli na Dunaj. Na druhom brehu bolo hodne ľudí, dalo sa rozoznať, že tiež tlieskajú a niektorí aj mávajú. A to spoza 'železnej opony'. Pomaly sme zišli z kopca, ešte sme si vychutnávali pre nás vtedy nezvyklé miesto. Večer sme sa autobusom, ktoré premávali až do noci, vrátili do mesta. Na nasledujúce leto sa takáto kultúrna akcia zopakovala. Vtedy predviedli Libušu. No na Devíne predsa len má lepšie miesto Svätopluk, no nie?  napísané  7. marca 2012     doplnené 10. februára 2016  Opera Svätopluk bola predvedená v amfiteátri na Devíne jednu májovú nedeľu roku 1961.                                                    Len dva roky  - 1961 a 1962 - bol volný prístup na Devín. Pred týmto časom, a potom až do konca roku 1989 tam bolo zakázané hraničné pásmo a ostnatý drôt na hranici. Teraz nie som si istá, či sa nejedná o roky 1960 a 1961.          .                                                .",2014-12-26 17:35:01,2016-02-24 18:35:48,palo4
106,128,eva,OHISTORY,A,2,(2011) Navždy...,Babka Evka,"Tak. Pomník je postavený, už je aj zaplatený. Bodka. 49 rokov. 49 rokov spolu, dvaja sme žili jeden život, aj keď sme boli takí rozdielni. On bol spoločenskejší a inštinktívnejší, ja som bola predvídavejšia. Vedeli sme, na čo myslí ten druhý, čomu dáva prednosť. {IMAGE, 53, , 40%} Nebolo veľa dní, ktoré sme trávili bez druhého. Spomínam si, že hneď roku 1962 bol služobne v Prahe. Vrátil sa celkom vystrašený. Zrušili odlety z Prahy, podarilo sa mu nastúpiť do posledného lietadla a v ňom bol jediný cestujúci. Bolo to vtedy, keď prezident Kennedy povedal, že aj on je Berlínčan. Politiku sme vtedy nesledovali. O mnoho rokov neskôr bol na stáži na Filozofickom ústave v Moskve. Odtiaľ si doniesol spomienky na 'buľki' a kaviár v bufete na poschodí v hoteli, na ktorom býval, na prísnu 'dežurnú', na metro. Bol aj na sociologickom kongrese vo Varšave. Bolo to v čase, keď vznikala Solidarnosť, a tak väčšina účastníkov odišla do Gdaňska. Keď sa vrátil, predvolali ho na štátnu bezpečnosť, na všeličo sa ho pýtali a o ňom vedeli všetko. V ktorom hoteli čo jedol, koľko platil. Ja som dosť nocí trávila v nemocnici a tiež som bola na nefrologickom školení v Bratislave. Spolu sme prežili dni daždivé aj slnečné. V jedno leto, keď sme deti odovzdali v pionierskom tábore, cez Tatry sme odišli do Poľska. Strašne pršalo len tak lialo. Jediné miesto, kde ako-tak bolo sucho, bola soľná jaskyňa vo Vieličke. Zadivene som sa dívala, že to všetko je soľ, klenby, kostol, aj oltár, až mi jeden sprievodca dal menší kameň, že aj to je soľ. Dala som si ho do vrecka.  Pršať  neprestávalo a  tak sme pred tým dažďom odišli na rodnú hrudu. Pred Trenčínom prestalo pršať a v Piešťanoch svietilo slnko až pražilo.  Boli horúčavy nad 30 stupňov C a tak sme každý deň odišli k Váhu na prúdy. Tam sme si na ohníku opiekli obed, čas sme trávili pri vode a vo vode. Večer sme chodili domov spať. To bola veľmi pekná dovolenka. {IMAGE, 54, , 50%, right} A teraz je už všetko hotové. Či bude pršať alebo svietiť slnko, ešte chvíľku a budeme spolu navždy.       napísané 29. februára 2012",2014-12-26 17:35:40,2015-12-06 16:28:43,palo4
107,128,eva,OHISTORY,A,2,(2005) Kamila,Babka Evka,"Mal si tri mesiace a karpavelo ti pravé očko, preto sme boli hospitalizovaní na Očnom oddelení nemocnice v Trenčíne. Pichali ti penicilín a primár ti každý deň preplachoval slzný kanálik. Dobre ti ho prepláchol, už nekarpavieš. Jeden krásny letný deň som išla cez nemocničný park a na lavičke som videla sedieť ženu v nemocničnom župane. Myslela som, že je to Denisa, mamina sesternica, dcéra Giti-néni. Keď som prišla bližšie, spoznali sme sa s Kamilou, mojou sesternicou, dcérou uja Vila.  {SPLIT} Vilo mal dcéru Silviu, tú teraz bolia kolená, bola 8 rokov jedináčik. Potom sa narodili jedna za druhou Kamila a Terka. Terka mala za dva roky manželstva tri dcéry. Najprv jednu, potom dvojičky. Tieto tri dievčatá sú mimoriadne hudobne nadané. Na FF UK v Bratislave vyštudovali hudobnú vedu. V priebehu dvoch ročníkov úplne obsadili tento odbor, viac poslucháčov nebolo prijatých. Odbor vyštudovali a v ňom sa aj uplatnili. Kamila bolo šikovné a dobré dievča. Jej matka Jožka sa mi raz zdôverila, že má v živote smolu, stále krváca a preto sa nemôže vydať. A teraz sme sa stretli v nemocnici, kde bola hospitalizovaná na Gynekologickom oddelení. Vraj jej gynekológ povedal, že ak nepodstúpi operáciu, nebude mať deti. Ja neviem presne o akú diagnózu išlo. Ona súhlasila, našla si doporučeného gynekológa. Ten jej povedal, aby sa vydala a potom prišla na operáciu. Mala chlapca, s ktorým si plánovali budúcnosť a on v tom žiaden problém nevidel, lebo láska to bola veľká. Tak sa vydala a prišla do Trenčína. Všetko išlo ako malo ísť, porodila Zuzku. A potom život bol príjemný, rodinný. Žili v Dolnom Kubíne. Rôčky sa míňali, až raz sa jej niečo nezdalo. A bolo to tak. Porodila Petríka. Pri odchode z pôrodnice sa pýtala, čo teraz. Lekár pokrčil ramenami. Znamenalo to to, že do roka porodila Katku.  Život pokračoval, ale sa aj komplikoval. Láska sa zmenšovala, až vyletela hore komínom. Kamila si veci tak rozmyslela, že si našla prácu v Bratislave a podnájom v Pezinku. Jej syn Peter študoval v Bratislave na vysokej škole hru na hoboj. Mal priateľku, čo študovala hru na flautu.  Jeden rok na druhý sviatok vianočný usporiadali rodinný vianočný koncert a naň  pozvali aj nás. Prišiel pre nás Emil Letko so Silviou. Zaviezli nás do Pezinka k rodinnému domu. Kamila v ňom bývala na poschodí. Milanko vtedy ešte nemal vozík, ale po tých schodoch to bolo ťažké, ale dostala som ho tam. Priniesli sme Petrovi a jeho priateľke po jednom menšom obraze.  Potom Peter povedal, že hudobná literatúra neobsahuje veľa skladieb pre hoboj a flautu, ale niečo predsa vybrali a nacvičili si to. Bol to pekný koncert. Aj Miňunovi sa páčil. Na koncerte bola aj teta Jožka, Silvin syn Tibor so ženou a dvomi dcérkami. Tibor má obchod s kobercami. V mladosti bol športový gymnasta. Bol aj na Olympiáde v Melbourne ako náhradník. Nikomu sa však nič nestalo, tak nepretekal. Keď si nájdeš fotografiu, kde sme pred univerzitou v Bratislave na Milanovej promócii, uvidíš tam Evu 4 ročnú a tiež detský kočík. V tom kočíku nie si ty. Teba vtedy varovala Pištula a v tom kočíku je práve Tibor Letko. Kamile sa neskor podarilo predať byt v Dolnom Kubíne, spolu s deťmi kúpila menší rodinný dom so záhradou blízko Bratislavy. Peter prijal účinkovanie v Slovenskej filharmónii a oženil sa s flautistkou. Kamila žije so svojimi deťmi a varuje vnúčatá.      napísané 9. februára 2010",2014-12-26 17:36:20,2016-03-25 14:57:09,palo4
108,128,eva,OHISTORY,A,2,(1950) Krištalky,Babka Evka,"Keď sme sa presťahovali na Bučinu, Vašo a ja sme chodili do školy 'na stanicu'. Bola to ľudová škola s ročníkmi 1.až 5. Domov zo školy dalo ísť dvojakým spôsobom, jedným normálnym a druhým nebezpečným.  {SPLIT} Normálne som chodila tak, že som prešla cez nadjazd ponad koľajište - vtedy to bola veľká stanica, teraz nákladná stanica - potom popri rušňovom depe, kde sa vykurovali lokomotívy, ktoré sa chystali na cestu, ďalej doprava smerom na Môťovú, prejsť mostom ponad Slatinu, chodníkom popri rieke na druhý most a tak som prišla domov. V Môťovej tiež bola ľudová škola, neviem, či to nebola malotriedka, nás rodičia zapísali do mestskej školy, nie dedinskej. Oveľa neskôr bol postavený mostík pre peších cez potok Očovku a odvtedy bola cesta do Zvolena kratšia. {IMAGE, 35, , 35%} Niekedy sa mi nechcelo ísť tou normálnou cestou, a tak som sa vybrala cestou zo školy popri koľajišti až na miesto, kde sa koľajište ohromne rozširovalo. Tade občas prechádzali osobné a nákladné vlaky od Lučenca, ale bolo to vlastne zoraďovacie miesto pre nákladné vlaky. Bolo tam veľa nákladných vlakov, samostatných vozňov, ktoré pomalšie alebo rýchlejšie sa spájali, inde rozpájali. Neraz som prešla pomedzi dva spojené vozne, ktoré išli pomaly, no kedykoľvek sa mohli pohnúť rýchlejšie. No bolo to nebezpečné. Cesta domov ani veľmi kratšia nebola, možno ani vôbec. Ale zmena je život. Málokedy som zbadala nejakého výhybkára s červenou zástavkou a píšťalkou. Čo je vo vagónoch, to ma ani raz nenapadlo. Nielen školou je žiak živý. Cez deň sme sa bicyklovali, večer sme hrali karty, Ďura alebo somára, v zime sa na blízkych kopčekoch lyžovali, keď mrzlo sme sa korčulovali, ja na 'gvintoškách', Vašo mal aj kanady - keď mi ich raz požičal, vtedy som zbadala, že sa viem korčulovať. {SPLIT} No a mali sme rádio. Počúvala som sobotu poobede, keď som upratovala kuchyňu,  rozhlasovú hru pre mládež, v nedeľu ráno rozprávku a v nedeľu o 13. hodine na Prahe uvádzal Oldřich Nový operetu, napríklad Mamzelle Nitouch, Poľskú krv, neskôr Kristínku. Už vtedy sa mi občas podarilo chytiť Hlas Ameriky. Raz Vašo držal niečo malé v ruke, všelijako to krútil a pýtal sa ma, či nechcem krištálku. Nuž čo je to? Už to mali niektorí jeho kamaráti. Bol to zázrak. Priložilo sa to k uchu a počul si rádio. Ohromné! Večer v posteli sa dá všeličo vypočuť. No chcem. O nejaký týždeň mi to nechcelo hrať, tak mi dal druhú. Vašo bol hrdina. Ponúkol to aj mame, ale tá takú blbosť nechcela. Až raz..... Raz v lete podvečer pred našim domom sa objavili dvaja policajti. Hľadali toho chlapca, mama že ktorého, no on tam nebol, ani nápad...  Vaško, bol si tam, zobral si niečo? Už tam bolo hodne ľudí, aj nejakí chlapci, ty si tam bol, ja som tam nebol, ja o tom ani neviem... Trvalo to už dosť dlho a policajti ukázali na Vaša, že tento chlapec pôjde s nami. Vtedy som kývla na Vaša, poodišli sme kúsok od najväčšieho hlúčku. Opýtala som sa ho, či niečo zobral. Vašo  vtedy bol ešte nižší odo mňa. Druhý policajt tomu prvému, ktorý povedal, že Vaša berie so sebou, naznačil, že počká, čo ja poviem. Keď sme sa chvíľku porozprávali, Vašo mi dôrazne povedal, že nič nezobral. Neviem, keby mi bol povedal, že niečo zobral, ako by som sa bola tvárila. Ale po jeho presvedčivom uistení, že on nič nezobral,  tak som to tak povedala.. A tak policajti odišli bez Vaša. Potom sme už o tom nehovorili. Pri jeho poslednej návšteve  z Kanady som sa ho pýtala, ako to bolo s tými krištálkami. A vtedy mi povedal: ako by som robil tie krištálky, keby som to nemal ? To som nevedela vtedy a  neviem to ani teraz.  napísané 26. januára 2010",2014-12-26 17:37:45,2015-10-18 10:36:28,eva
109,128,eva,OHISTORY,A,2,(1951 - 1960) Moje pionierske tábory,Babka Evka,"Ako žiačka som trikrát bola na pionierskom tábore. Vždy som sa prihlásila na prvý turnus, lebo v druhej polovici prázdnin som chcela mať individuálne voľno.  {IMAGE, 49, , 60%} Po 6. triede som bola v Novom Bore. Je to malé mesto v severných Čechách blízko Českej Lípy. Cestovali sme tam vlakom s prestávkou v Prahe. Z Willsonovho nádražia sme peši prišli na Václavské námestie, a pekne po chodníku až k bufetu Koruna. Taký veľký bufet som ešte nevidela. Kúpila som si nanuk, to som dovtedy tiež nepoznala.  Pred bufetom postávalo veľa starých ľudí. Nerozprávali sa, zrejme sa nepoznali. Hľadeli doprázdna. Zle sa dívalo na tých, čo nastupovali a vystupovali z električky, vtedy schodíky boli vysoko. Vtedy som si pomyslela, že starí ľudia by mali žiť na dedine, nie v takom meste ako je Praha. V Novom Bore sme bývali v miestnej škole. Tamojší pionieri nás naučili hrať vybíjanú a hádzanú. České deti nás naučili spievať Už se ten Talinskej rybník nahání... a my sme ich naučili Pod horou, pod horou čiernô psíča breše.  Chodili sme na čučoriedky a potom nám kuchárky upiekli koláč.  {IMAGE, 164, , 60%, right } Boli sme aj na zrúcanine Sloup. Tam ma udivil jeden mohutný strom, ktorý akoby vyrastal priamo zo skaly. Najviac sa mi páčila návšteva v miestnej sklárni. Okolo širokého ohniska stáli jednotliví sklári a fúkali sklo. Keď už sklená bublina bola dosť veľká, sklonili píšťalu a ich pomocníčky otvorili skrinku na zemi a tak urobili svoj výrobok. Veľmi sa mi to páčilo. Jednému sklárovi sa celkom nepodaril pekný viacfarebný košík, tak ho ponúkol za 100Kčs. Ja som si ho kúpila za celé moje vreckové. Dlho som ho mala, ale nakoniec sa nepamätám, kde sa mi stratil. Neraz som si na túto skláreň spomenula. V televízii som nedávno počula, že táto skláreň sa má zrušiť, aj teraz mi je to ľúto. {SPLIT} {IMAGE, 50, , 50% } Skamarátil sa so mnou jeden chlapec, volal sa Jiří Záhejský. Napísal mi list a vložil do obálky aj fotografiu. Bola to fotografia štylizovaná fotografistom. Bol na nej s bratom a matkou. Určite ju vytiahol z rodinného albumu. List mi poslal do školy. Doniesla mi ho učiteľka, a bol otvorený. Povedala, že ho otvoril riaditeľ. Tak ma to pobúrilo, že som tomu chlapcovi neodpísala.  V starých českých filmov hrával herec toho mena. Keď som taký film videla, vždy som si spomenula, či to nie je on. Vekom by to sedelo. A prečo som mu vlastne neodpísala? Vtedy mi prebehlo mysľou, že ak by mi odpísal, znovu bude náš riaditeľ Rutkay, na ktorom sme sa smiali, že si s manželkou vyká, čítať môj list. Vtedy mi nenapadlo, že som mu mohla dať domácu adresu, to mi napadá až teraz. {SPLIT} Po 7. ročníku som bola v pionierskom tábore v Piešťanoch. Bývali sme v škole na Sihoti. Myslím, že je to teraz I.ZŠ. Celý oddiel spal v jednej triede. Hrávali sme sa športové hry, chodievali sme na krúžky do pionierskeho domu. To bolo vedľa katolíckeho kostola, myslím, že teraz je tam tlačiareň.  V nedeľu dopoludnia sme chodili na koncert do parku. Vtedy to bol drevený pavilón a bolo to celé veľmi romantické.  Chodievali sme aj cez krajinský most. Stále som mala nutkanie vyskočiť na okrajový múrik a prejsť ním, hoci aj cez celý most. Aj cez celý ten mostový oblúk. Ešte šťastie, že na mňa dohliadali, aby som takú volovinu neurobila.  Raz som videla na plagáte, že sa chystá benátska noc na Eve. Nedala som pokoj, kým jedne vedúca s nami tam nešla.  Bolo to po večeri. Ešte tma nebola. V prostriedku kúpaliska bolo pódium a tam sa odohrával kabaret. Bol to pekný zážitok, škoda, že neskôr sa nič také nekonalo.  Večer, keď sme zaspali, stále ešte autá chodili po ceste popred školu a do okna dosť dlho svietili. Svetlo sa rozsvietilo, silnelo, potom sa posunulo vpravo, a až po chvíli zhaslo. Jeden večer sa kamarátka čo spávala vo vedľajšej triede dohovorila s jednou, čo spávala v našej triede, že neskôr večer príde ku nej spať. To som ja nevedela. Už bola tma, pomaly som zaspávala, keď sa otvorili dvere a niečo veľké celé biele sa blížilo k mojej posteli. Najprv nič, ale keď to už bolo úplne pri mne, tak strašne som zakričala, že sa celá budova otriasala. Po malej chvíli dobehol vedúci. Tie, čo spali hneď pri dverách, povedali, že to bolo vo vedľajšej izbe. Vtedy mi tie dve dievčatá stihli naznačiť, o čo sa jednalo. Tá návštevníčka sa schovala pod deku. Keď sa vedúci vrátil, povedala som, že som sa zľakla prechádzajúceho auta. Tak to bolo v Piešťanoch - a to som netušila, že Piešťany sú môj osud. {SPLIT} {IMAGE, 52, , 60%, right } Tretí môj pioniersky tábor bol v Modre. Tiež sme bývali v škole. Na ten tábor sa pamätám tak, že sme si hovorili, že v Modre sú najkrajší chlapci.   Odtiaľ sme boli na výlete v Bratislave, tam som vtedy bola prvýkrát. Tiež sme boli na kúpalisku v Pezinku. To bolo mimoriadne pekné kúpalisko. Páčilo sa nám aj to, že v ňom bola teplejšia voda ako voda v kúpaliskách vo Zvolene a na Sliači.  V Modre nás vedúci chceli priviesť aj k nejakým úvahám. Neviem, či sa im to podarilo, ako si to predstavovali, len sa pamätám, že pri takej príležitosti som sa opýtala čo je to kozmopolitizmus. To slovo vtedy znelo skoro ako nadávka. Tiež som sa opýtala, či by sme chceli, aby vo Francúzsku bola revolúcia. Keď sa vedúci nemal k odpovedi, tak som povedala, že zrejme áno, ale či by to neviedlo k vojne. Potom on začal rozvíjať tú myšlienku, na čo ja som povedala, že francúzski robotníci sa zrejme nemajú až tak zle, tak radšej nech nie je revolúcia ani vojna. Tým sa debata skončila, už s nami nikto nechcel debatovať. Tak čo myslíš, boli dobré moje pionierske tábory?  napísané 24. januára 2010   doplnenie 15. mája 2016 - na fotografii z Dobšinksej ľadovej jaskyne  som ako vedúca oddielu v strednom rade prvá sprava",2014-12-26 17:38:25,2016-05-15 19:02:19,palo4
110,128,eva,OHISTORY,A,2,(1965) Z Levoče do Piešťan,Babka Evka,"Po týždennej svadobnej ceste po Vysokých Tatrách sme sa ubytovali v nemocničnej slobodárni. Mali sme jednu väčšiu izbu, predsieň a záchod s umývadlom a sprchovacím kútom. V malej izbe - ale tá bola skutočne malinká - sme mali spolubývajúcu. 1 mesiac po narodení Vierky sme dostali aj tú malú izbu. Postupne sme si zariadili izbu nábytkom, ktorý sme neskor mali v Piešťanoch v obývačke. Stará mama z Ivachnovej nás niekoľkokrát navštívila, keďže mala režinku. Priniesla nám jedenkrát tkané pokrovce, inokedy vankúše. Tiež nás niekoľkokrát navštívila aj teta Zuzana, Ďulova mama, tá vždy v čase púte na Maria huru. {SPLIT} {IMAGE, 18, , 60%, } Pomaly sme si zvykali na život, ktorý nás tu čakal. Obedovali sme každý vo svojej práci. Na večeru sme mali 10 Kčs, a z toho boli aj raňajky. V nedeľu poobede sme si dopriali. Vtedy  sme si  otvorili pohár s kompótom. V deň výplaty a zálohy sme hýrili. Išli sme na večeru do hotela Družba. Nebol prepychový, ani na tú dobu. Bolo to smerom na stanicu. Ja som si dala niečo z jedálneho lístka, ale Miňuno ,ten si porciu tak dokombinoval, že čašníčka mala čo robiť aby pochopila, čo chce. A potom aby to kuchár naservíroval. Keď sa mi videlo, že sa v tom hoteli už dosť navyvádzal, tak som požiadala o 'Knihu sťažností'. Doniesli ju. Milan tam napísal ohromné chvály a úžasné poďakovanie. Cez poodchýlené dvere som videla, ako to v kuchyni čítajú a smejú sa. A tak nás aj naďalej obslúžili keď sme prišli. Dozvedela som sa, že sa dá zariadiť paušál na elektrinu, teda že sa dá platiť menší poplatok. Tak som zavolala elektrikára. Keďže som mala málo spotrebičov, len žehličku a dvojplatničku, neodsúhlasil mi to a naďalej som platila plnú taxu za elektrinu.  Keď sa Vierka narodila, vyvárala som každý deň plienky na dvojplatničke. V deň zálohy mi oznámili, že som tak veľa minula elektriny, že nielen nedostanem žiadne peniaze, ale ešte som  dlžná za elektrinu. Potom mi naši poslali elektrický šporák a vtedy som paušál dostala.  No ten šporák bol starý a prúd prebíjal na kostru. Na neurológii, kde som vtedy pracovala, bol jeden pacient, čo sa vyznal do elektriny. Prišiel mi šporák opraviť. A pritom nám porozprával svoj príbeh. Keď bola oslobodená Levoča, pred národný výbor museli prísť vybraní ľudia. Aj on bol medzi nimi, ale nebál sa, lebo nebol kolaborant.  Niektorých poslali domov, iných zadržali. Jeho zadržali. Potom ich niekam odviezli. Dlho nevedeli kde sú. Bolo to v gulagu. Zima, choroby, robota. Toto hovoril:  Medzi týmito Levočanmi v gulagu bol aj jeden lekár, chirurg, dr. Durst.  Celodenná strava na jedného bolo  16 kociek cukru. Dr. Durst veľmi ochorel, len ležal, vraj všetko robil pod seba. Tí, čo boli s ním v jednej miestnosti sa rozhodli, že mu každý dá polovicu, teda 8 kociek cukru. A tým ho kŕmili. Dostal sa z toho. Poznala som ho. Keď sa vrátil, zase pracoval ako chirurg v nemocnici v Levoči.  Keď môj pacient - opravár odchádzal z gulagu, opýtal sa, prečo tam bol. Povedali mu, že to sa musí opýtať doma, prečo  ho poslali. Ani doma v Levoči sa príčinu nedozvedel. {IMAGE, 16, , 40%, right } Takto ubiehali roky 1962 až 1965. V obchodoch toho veľa nebolo. Kritický rok pre potraviny bol hlavne 1962. Pozháňať plienky, nejaké detské oblečenie, vaničku, to bolo čo robiť. A potraviny. Z roboty som vyšla na horný koniec námestia, vošla do každého obchodu a keď som na dolnom konci  mala v taške niečo na večeru, bola som rada. Raz som nedostala nič, tak som sa vrátila do mäsiarstva a tam boli konzervy s husacou krvou. To sme mali na večeru. A ráno Milan dostal prvý ľadvinový záchvat.  Ale mali sme  aj dobré večere. Mali sme radi cibuľu na masti. Raz teta Zuzana doniesla kúsok slaniny a Miňuno si ju na raňajky upražil. A na tej masti sme si potom urobili tú pochúťku z cibule. Jedno popoludnie tak zháňam niečo na večeru a vošla som do lahôdkárstva a tam na pulte čo nevidím -  malé kuriatka, asi 2 alebo 3. Skoro mi oči vypadli. Chytro, aby ma niekto nepredbehol, ani som sa neopýtala po čom sú, len som chcela, aby ho predavačka dala na váhu. Stálo 13 Kčs. Nemalo ani pol kila. Najprv som si myslela, že ho vypražím, ale to nešlo, také bolo malé. Ale ten perkelt stál za to. Najvýznamnejší deň nášho pobytu v Levoči bolo narodenie Vierky. Prvýkrát som išla do poradne v 4. mesiaci, lebo primár dr. Štubňa každej, ktorá ešte bola menej ako vo 4. mesiaci povedal, že má menštruačnú poruchu a neskôr, že už sa potrat nedá urobiť. On strašne nemal rád potraty, ktoré sa od roku 1956 legálne robili. A ženy to húfne využívali. Vlastne to odvtedy bola ako antikoncepčná metóda. On odmietal potraty robiť a tak to museli robiť len jeho sekundári. On do tých izieb, kde tie ženy ležali, ani nenazrel.  Veľmi milo bol prekvapený, keď sa dozvedel, že môj manžel na 11 ročnej strednej škole učí dejepis. Jeho syn bol študentom tej školy. A keď po čase mi odviedol pôrod, hneď telefonoval do školy a bol veľmi sklamaný, že mu nemôže oznámiť radostnú novinu, lebo škola bola na brigáde...  {IMAGE, 37, , 45% } V roku 1965 Milankova mama povedala, že sa musíme rozhodnúť či ostaneme v Levoči alebo prídeme do Piešťan. Milana rodičia prihlásili do stavebného bytového družstva keď mal 18 rokov. V roku 1963 mu chceli prideliť byt. Vtedy sme povedali, že ten nechceme, lebo my chceme na 3.  poschodí, na strane k ceste. Teraz nám taký ponúkli. Ak ho nezoberieme, Milanka  zapíšu na posledné miesto v zozname čakateľov na družstevný byt.. To by znamenalo, dostať sa k bytu o 25 rokov. Tak sme sa rozhodli, že ideme do Piešťan. To však nebolo také jednoduché.  V prvom rade si Milan podal žiadosť na preloženie do školy v Piešťanoch alebo v okolí, nakoľko manželka pracuje v Piešťanoch. Vyhoveli mu, dali mu školu v Hlohovci, kde vraj je dochádzka možná. Ja som si podala žiadosť na preloženie do okresu Trnava. Tú mi samozrejme zamietli. V júli som si nechala podpísať dovolenku. Posledný deň pred nástupom na dovolenku poobede po 14.  hodine som išla k riaditeľovi nemocnice, odovzdala som mu razítko a povedala som, že po dovolenke už neprídem. On mi povedal, že ak svojvoľne odídem z práce, stratím roky ktoré už mám odpracované pred dôchodkom (tam sa mi počítali aj roky štúdia od mojich 18 rokov) a tiež nárok na 3 týždne dovolenky. Teda odkedy začnem pracovať po mojom úteku z tohoto pracoviska, kde som bola pridelená na umiestnenku, prvých 5 rokov budem mať nárok na 2 týždne dovolenky. {IMAGE, 17, , 40%, right } Ja som mu povedala že to je zlá vec, ale bez manžela s dieťaťom v Levoči neostanem. {SPLIT} A tak sme prišli do Piešťan. Milanko začal pracovať v Hlohovci. Mňa radi prijali na detské oddelenie v Piešťanoch. Tam boli dve miesta sekundárov. Jedna lekárka, dr. Kováčová-Dérerová (dcéra dr. Dérera po ktorom je pomenovaná nemocnica na Kramároch a nevesta dr. Kováča, riaditeľa nemocnice v Piešťanoch) bola na materskej dovolenke a druhá lekárka, dr. Wernerová mala každý deň porodiť. Ja som tam začala pracovať a po 9 mesiacoch som porodila. Vtedy mal primár dr. Schirchic ohromnú reputáciu. Aj na silvestrovskom seminári mu gratulovali k výkonu. Aj moja situácia s dovolenkou a dôchodkom sa priaznivo vyriešila. Raz, myslím, že to bolo v novembri, keď som obedovala, prišiel za mnou riaditeľ nemocnice a povedal mi, že prišiel list z Levoče. V ňom bola taká formulácia, že som svojvoľne opustila pracovisko a nasledovala manžela. A tak mi moje výhody mohli ponechať.  Žili sme v Piešťanoch a bývali v tom istom byte do roku 2002.     Napísané 13. januára 2010    doplnenie 7. mája 2O16   za 'kolaborantov' na Slovensku boli pokladaní zradcovia partizánov po potlačení povstania                                               v Čechách 'kolaboranti' spolupracovali s Nemcami počas celého trvania Protektorátu                                                                                            už pred koncom vojny po prechode frontu sa na oslobodenom území v mestách a obciach tvorili centrá moci 'národné výbory'",2014-12-26 17:39:11,2016-05-15 08:37:12,palo4
111,128,eva,OHISTORY,A,2,"(2010) Milanko, Maxík a voľby...",Babka Evka,"To bol ten deň, sobota, konali sa voľby do Slovenskej národnej rady, keď Ľubka priviedla Maxíka. Miňuna som mala už opatreného, sedel v obývačke na foteli a bol ticho. Predtým nebývalo zvykom, aby bol ticho, veď bol extrovert.  Pre sociológa byť extrovertom bolo veľmi vhodné. Napriek jeho profesijnernu životu - pracoval ako vedecký pracovník - bol skôr umelec ako vedec. Jeho umelecké sklony ho priviedli k neprofesionálnemu maliarstvu. K tejto jeho činnosti mu ako doping slúžila plná izba atmosféry opernej hudby, hlavne operného spevu. Z nepríjemných situácií, ak sa niekedy prihodili, sa vedel vždy dostať úsmevom, zmierlivo, vtipom. Fantázie mal vždy dosť. Mal rád spoločnosť, vedel zabávať priateľov vtipmi. V mladosti bol aj ochotníckym hercom. A teraz ticho sedí a sleduje televíziu. Bez iskry v očiach, akoby pasívne.  Ale keď prišiel Maxík, televízor chcel vypnúť a sledoval radšej neúnavnosť Maxíka. Dedkovské srdce v ňom ožilo. Živosť Maxíka Milanka prebudila do reality..Spomenul si, že sú voľby a chcel voliť, chcel odovzdať svoj hlas. Predtým som ho na všetky voľby zaviezla vozíkom do volebnej miestnosti a na jeho pokyn som zaňho odvolila. {IMAGE, 133, , } S Maxíkom sme sa všelijako hrali, v spálni sa premietal krtko či sa chvíľu naňho díval alebo nie. Poobede sme išli na húpačky a preliezky. Potom sme sa zase hrali v byte.  Keď sa už blížilo k piatej hodine,  Milanko urgoval voľby. Na papier som napísala jeho meno, adresu a že je ťažko zdravotne postihnutý. Vyšla som s Maxíkom von. Ľudia stále chodili do školy na voľby. Po nich som poslala volebnej komisii žiadosť, aby komisia prišla s urnou. Za chvíľu sme s Maxíkom išli hore a čoskoro zazvonil zvonček. Prišli dvaja mladí komisári s urnou. Podala som im Milankov občiansky preukaz, oni mi dali volebné lístky. Zatiaľ Maxík behal dookola, hračky už boli nielen v detskej izbe, ale aj v kuchyni, spálni a chodbe. Dedko ho so záujmom sledoval.  Sadla som si naproti Milankovi a upriamila som jeho pozornosť na voľbu. On nechcel nahlas povedať, ktorý lístok mám dať do obálky, tak komisári vyšli na chodbu. A Maxík neúnavne behal. Podľa Milankovho želania som upravila obálku, zavolala komisárov. Oni sa pozreli na botník, kde si predtým položili urnu. Na botníku boli hračky, ale nie urna. Tak sme traja chodili po byte a hľadali urnu. Mladá komisárka na môj pokyn chytila Maxíka a ja som pokračovala v pátraní. Urna bola dobre schovaná v detskej izbe pod hračkami. Potom už voľba prebehla obvyklým spôsobom.  Keď sa Maxík ukľudnil, zakrátko prišla Ľubka. Trochu som hračky upratala, opatrila Miňuna a išla voliť. Mladí komisári sa zhodli, že podobný zážitok ešte nemali.  Taký to bol volebný deň, taký už nebude. V nasledujúcich dňoch sa Milanko viackrát pýtal, kedy príde Maxík, no ani raz, ako dopadli voľby.    napísané  13. novembra 2010",2014-12-26 17:40:48,2016-03-13 15:15:56,palo4
112,128,eva,OHISTORY,A,2,(2009) Ohne,Babka Evka,"Hoci som už dávno za stredným vekom, ešte som nezažila všetko, čo sa v noci dá zažiť. Až túto noc sa mi to pošťastilo. Najprv som nemohla zaspať, potom sa mi to podarilo. V mojom najlepšom spánku zrazu bách. 3 hodiny v noci.   Pozriem do okna a tam ružová žiara, ešte ružovejšia ako cez Vianoce. Tak som prišla k oknu a pred mojim oknom na parkovisku horia autá. Za chvíľu prichádzali hasičské autá, štyri. Postavili sa na cestu pred parkovisko. Najviac horelo auto v strede parkoviska, čo večer prišlo posledné. Za ním ešte dve. Hasiči si pritiahli striekačky a začali hasiť. Keď sa im podarilo stlmiť plamene, z áut vychádzal biely dym.  Ľudia stále prichádzali. Väčšinou postávali. Neskor prišli policajti. Keď už nič nehorelo, natiahli pásky, zahrnuli aj po dve autá z každej strany obhorených aut. Priestor  silne osvietili a fotografovali a fotografovali.  Ľudia ešte stále prichádzali aj odchádzali, jedna žena mala aj malé dieťa na rukách. Viacerí chodili hore-dole s poznámkovými blokmi.  Ja som o 6. hodine otvorila  okno a tu jeden muž oblečený v civile sa ma veľmi slušne opýtal, čo som videla pred udalosťou. Tak som ho nechtiac sklamala.Nikoho podozrivého som nevidela prichádzať ani odchádzať.  Okolo 7.hodiny som videla Jara Compela ako tam pobehuje. Jeho auto bolo medzi tými, čo nesmeli odísť, ale mu dovolili pozrieť sa do auta.  Keď to najviac horelo, pod mojim oknom na trávniku boli dve autá, jedno biele a druhé červené. Z toho červeného zadná poznávacia tabuľka bola nájdená pri tom najviac obhorenom aute. Policajti  hodne gestikulovali okolo tej značky. To sú nočné zážitky, pravda! Bude dobre, keď ani ty nebudeš mať všetky možné nočné zážitky ani do najvyššieho veku. Nebol to jediný oheň, ktorý som zažila tak zblízka. I keď predsa len nie z takého bezprostredného blízka. O dvoch ohňoch na Bučine som ti už myslím písala. Najvačší bol ten v impregne.  Keď som bola vo Zvolene na pomaturitnom stretnutí po 55 rokoch, stretla som sa tam so spolužiačkou z 1.-3. triedy, Vierkou Maňákovou. Na všeličo sme si pospomínali, aj na to, že v čase, keď sme boli malé žiačky, jej otec mal dielňu, v ktorej vyrábal nábytok. Tá dielňa aj s ich rodinným domom bola na námestí za katolíckym kostolom. My sme bývali na druhej strane námestia, v pokračovaní za evanjelickým kostolom. Raz večer už bola tma, mama prišla vystrašená z balkóna a zavolala ma, aby som sa išla pozrieť. Od nás to bolo dosť ďaleko, ale ten oheň bol strašný, ešte dnes si ho viem predstaviť. Šľahal ponad katolícky kostol a domy na korze.  Stalo sa to tak, že pánu Maňákovi dielňu znárodnili, opil sa, a všetko podpálil. Vraj sa aj pominul na rozume. Potom tá rodina bývala veľmi úboho. Dozvedela som sa, že po prevrate sa tá rodina znovu venuje nábytkárstvu. Vierka vyzerala veľmi dobre, až na to, že veľmi zle vidí.    napísané 30. novembra 2009",2014-12-26 17:41:39,2016-03-25 14:57:34,palo4
113,128,eva,OHISTORY,A,2,"(1981, 1983) Svätá Anna",Babka Evka,"{IMAGE, 88, , 50% } V kempe pod Dubrovníkom bolo celkom dobre. Hygiena bola obstojná, varili sme čo sme si priniesli, počasie bolo fajn. More bolo pokojné, s Evou ste radi plávali aj na miestach, kde som sa radšej ani nedívala na vás. Na nuda pláž sme išli asi len jedenkrát. Miňunov biely zadok vyvolával smiech, ktorý sme nevnímali akože patrí nám. Pekných mladých mužov sme rozoznali, či sú Francúzi alebo Maďari podľa reči. Chodili sme radi do starého Dubrovníka, potom do nového a zas znova. Miňuna len nebavilo ležať na pláži a čumieť na more. Plávať ho tiež nebavilo, hoci v mladosti hral pólo a plávať naučil okrem vás aj ďalšie deti. A tak vymyslel alternatívny program. Autom, pretože auto miloval. Chcel sa túlať po cestách-necestách a možno kúpiť nejakú starožitnosť v odľahlej dedine, ako sme v Bulharsku kúpili ikonu a v Rumunsku na skle maľovanú svätú Terezku v národnom kroji. Nad kempom bola vysoká hora, viac-menej samé kamene. Niekde na nej bola myslená hranica medzi Chorvátskom a ďalšími krajinami vtedy federatívnej republiky Juhoslávia. To sme ani nevedeli ani nás to nezaujímalo. Hoci malo. Evu sme nechali s Bednárikovcami a teba sme zobrali so sebou. Serpentínkami sme vyšli až hore. Bola tam nejaká dedina. Niekoľko murovaných prízemných malých domov a tiež myslím aj kamenných. V dedine vládol nejaký rozruch, ľudia chodili z jedného domu do druhého, z niektorých sme počuli nejaké škriekavé zvuky. {IMAGE, 87, , 40%, right } Červenú žigulu sme zapakrovali neďaleko dediny a po dedinských cestičkách sme sa prechádzali. Potom sme vyšli za dedinu, ocino si vytiahol skicár a tužku a začal skicovať tie dedinské domčeky. Ten pohľad bol naozaj malebný. Ja som si tiež sadla na kameň a ty si sa motal okolo mňa. Bola úplná pohoda. Až do chvíle, keď ku nám pristúpil nejaký chlap. Pohľad mal divý, v ruke nejaký dlhý revolover alebo to bola krátka puška, v tom sa nevyznám. Vtedy som tomu žiadnu pozornosť nevenovala. Až za chvíľu. Bol to Srb. Ty si ruský špión, zreval. Milan len krútil hlavou, akože nie, nič nehovoril. Tá červená žigula je tvoja? Áno. Tak si ruský špión. My tu zajtra máme sviatok svätej Anny, v každom dome zabíjajú barana a ty tu sleduješ, čo robíme. Zastrelím ťa, poď trochu ďalej, máš tu ženu a dieťa, nemusia ťa vidieť. Tak poď, ak nejdeš, bude to tu. V tom sa blížil iný chlap. Je to ruský špión? pýtal sa. Ale možno nie je, má tu ženu a dieťa. Chvíľu sa tí dvaja dohadovali, potom ten druhý povedal aby nás nechal tak. Musel toho prvého hodnú chvíľu presviedčať. Ked ten viditeľne nazlostený odišiel, ten druhý bol kľudnejší a po chvíli sa opýtal naozaj nie si ruský špión? A tak sme nasadli do červenej žigule a prišli na pobrežie, a to práve večer pred svätou Annou, teda 25.júla.       napísané 29. novembra 2009    dodatok napísaný 12. apríla 2016:  v skladacom prívese v priestore pod sedadlami sme mali uložené vankúše a prikrývky. Medzi nimi sme mali ukryté dve ikony, ktoré sme kúpili na dedine neďaleko Sozopolu a rumunskú ľudovú keramiku z rumunského vidieka. V Bulharsku nám staršie ženy veľmi rady predali čo sme chceli. V Rumunsku nám mladý muž sľuboval celú šopu starej keramiky, ak mu prinesieme ' pantalon AS army'. Skladací príves sme rumunským colníkom museli nadvihnúť a to im stačilo pri prehliadke. Tá sklená ikona svätá Terezka v národnom rumunskom kroji je z Rumunska",2014-12-26 17:42:46,2016-04-24 21:07:05,palo4
114,128,eva,OHISTORY,A,2,(1962) Cesta do Levoče,Babka Evka,"Keď 12. semester pokročil, ročníkový výbor ČSM dostal vážnu úlohu: prideliť nám umiestenky do zamestnania. Najväčší boj nastal o Bratislavu. Bratislavčania mali dôvody, že im umierajú rodičia, jedna doniesla papier, že má rakovinu prsníka. Mimobratislavčania mali dôvody viac-menej utajené. Ja som ostať v Bratislave túžbu nemala a moja nádejná polovička dupľom nie. Od niekoho som počula, že je ešte voľná Trstená a potom už len ďaleký východ. Ponúkli mi OUNZ / Okresný ústav národného zdravia/ Spišská Nová Ves so sídlom v Levoči.  Milanko bol Levočou nadšený. Po jeho živote na rovine v Piešťanoch, po zamestnaní v Rajci  s maximálne socialistickou školou, kde nekonečné schôdze boli nadmieru uvedomelé, sa tešil, že bude pokračovať vo svojom detstve, ktoré prežil v Slovenskej Vsi pod Tatrami.  {SPLIT} Na druhý deň po svadbe sme odišli do Piešťan, a ďalší deň do Slovenskej Vsi. Odtiaľ náš medový týždeň pozostával v prešľapaní Tatier. Bolo to fajn. Ráno 1.augusta sme pricestovali zo Slovenskej Vsi do Levoče.Ja som sa hneď zo stanice dostavila na Sedriu /úradná budova z čias Rakúsko-Uhorska/, kde sídlilo riaditeľstvo OUNZ. Pobehala som kancelárie, povyplňovala papiere a išla som k riaditeľovi. Prišlo nás vtedy do Levoče asi 8 nových lekárov na umiestenku. Našťastie sa na riaditeľstve objavil aj Milan. Riaditeľ nám vysvetlil, že Spišská Nová Ves nemá nemocnicu, iba pôrodnicu, ale okrem nemocnice v Levoči sú ešte nemocnice v Gelnici a v Krompachoch. Mňa chcel poslať do Krompách. Na to sa Milan postavil, pozrel sa na mňa a prísnym hlasom povedal poď ideme domov. Ja som sa zrejme dosť nerozhodne zatvárila, a tak riaditeľ hneď zmenil rozhodnutie a pridelil ma do Levoče. {IMAGE, 14, , 40%, right } Potom sme išli k riaditeľovi nemocnice. Tam sme zložili Hyppokratovu prísahu, aj ju podpísali. Potom nás zadeľoval na oddelenia. Počula som, že hovorí Horanská na neurológiu, no dobre, áno, táto malá Horanská pôjde na neurológiu a mne stále prebiehalo v hlave, ktorá to je, veď taká s nami nechodila... Potom nám dali lístky na obed, že ich zaplatíme z prvej zálohy. Ubytovali nás v nemocničnej slobodárni. Keďže som bola vydatá, dostala som samostatnú izbu v bunke s WC, sprchou a v malej izbe bola ubytovaná iná osoba. Parkety boli nádherné, čisté. Boli tam nejaké nemocničné postele a nočné stolíky. Môjho kamaráta Bernarda Geryka umiestnili v Krompachoch. On sa neskôr stal docentom detskej chirurgie na Kramároch. Poznala ho aj Edova Elenka, ona tam šéfuje sterilizáciu. Pred niekoľkými rokmi zomrel na rakovinu prostaty. Ty si ho videl, keď raz sme v  'Kocke'  boli na zákusok a on išiel  autom z Bratislavy do Levoče (odtiaľ mal manželku) a tiež sa v piešťanskej v cukrárni zastavil. Moja kamarátka Vlasta bola určená do Gelnice. Vtedy chodila s našim spolužiakom Vladom Krekule. Jeho otec bol známy ortopéd v Bratislave. Jeho ďalší predok Kekule bol objaviteľ kyslíka. Vraj to 'r' sa do mena nejako priplietlo. Vlado bol umiestnený na gynekológiu niekde na východné Slovensko. Keď sa neskôr stalo, čo sa stať nemalo ale je to prirodzené, jeho primár sa podujal, aby tam Vlasta prišla, že to bude v poriadku. Tak tam išla na zákrok. Vlado už bol raz ženatý, mal dcéru. Keď so svojou manželkou, s ktorou bol ženatý od druhého ročníka a od tretieho sa neznášali, na 1.mája v piatom ročníku sa v sprievode veľmi pekne rozprávali, som mu povedala, že je to dobre, že sa zmierili, on povedal, že sa dohodli na rozvode. Tak bol voľný, keď si začal s Vlastou. Chvíľu sa rozprávali pred tým potratom a zrazu vyrukovali, že potrat sa nekoná, že budú spolu. Primár sa napajedil, zavrel ich do jednej izby a nakázal im tuho rozmýšľať. Mali syna, niekoľkokrát nás v Levoči navštívili. Teraz zrazu sa v našej izbe ocitla Vlasta aj Bernard, že nemajú kde spať. Tak sme sa všetci štyria vyspali a ráno každý išiel svojim smerom. Ja som išla do práce a Miňuno mal voľno. Už o 11. hodine bol pred nemocničnou jedálňou a čakal ma. Zoznámil sa so všetkými lekármi, čo prišli na obed a potom ma s nimi on zoznamoval. Ale takýto spoločenský život mu veru nestačil. Nemal čo robiť. Chcel si kúpiť farby a maľovať, chcel ísť autobusom na čo najmenší výlet, ale nemali sme peniaze. A tak veru raz až dostal hysák. Ale toto trápenie sa skončilo, akonáhle sa začal školský rok. Vtedy nastal normálny obyčajný každodenný život, aký nám sľubovala naša cesta do Levoče. Napísané 28. septembra 2009 - doplnené 6. októbra 2015        {IMAGE, 15, , 100% }",2014-12-26 17:43:29,2016-05-15 08:36:15,palo4
115,128,eva,OHISTORY,A,2,(1956) Ako som išla študovať do Brna,Babka Evka,"{IMAGE, 3, , 35%} Keď som bola po maturite, presťahovali sme sa do Žiliny. Otec sa ešte vrátil do Zvolena a priniesol mi očakávanú poštu. Bolo v nej, čo som nechcela čítať. Vyrozumenie z Lekárskej fakulty Univerzity Komenského  v Bratislave. Príjimacie skúšky zložila, pre nedostatok miesta neprijatá. Čo teraz.  Odcestovala som do Zvolena, poradiť sa s triednym profesorom. Ten mi povedal, že by som mohla napísať do Smeny, ale takým spôsobom  stratím rok. Však som členka Československého zväzu mládeže, nech sa  tam odvolám. A tak som osobným vlakom ( mala som málo peňazí) cestovala do Bratislavy.  {SPLIT}  V Bratislave na stanici ma privítala teta Aranka Bartanusová, vydatá Benková, mamina sesternica. Priviedla ma do veľmi pekného bytu na najvyššom poschodí v dome na Drevenej ulici. Teta bola príjemná, milá a starostlivá. Neskôr, keď sme bývali v Bratislave, častejšie sme sa stretávali.  Arankin manžel, ujo Vlado zúrivo študoval východné nážboženstvá a filozofiu. Úžasne obdivoval ich mníchov, ktorí vraj aj hodinu vedeli nedýchať. My s Edom sme pred ním obdivovali víťaza Pretekov mieru Schura. (Trasa týchto cyklistických pretekov bývala Praha, Berlín, Varšava.(  Arankina dcéra Eva, odo mňa mladšia asi o 2-3 roky sa divila, že neviem zapáliť plynový šporák. Neskôr sa stala sa profesorkou angličtiny na FF UK v Bratislave. Jeden z jej synov študoval Chemickú fakultu a pred mojou mamou chválil svoju učiteľku matematiky, ktorá sa volá Horanská.   Moja mama túto pochvalu veľmi radostne prijala.  {SPLIT}  {IMAGE, 2, , 30%, right}Hneď ráno na druhý deň po príchode do Bratislavy  som išla na Ústredný Výbor ČSM na Pražskej ulici. Na vrátnici sedel straší súdruh. Poznala som , že je to ten správny človek, lebo bol v montérkách. Keďže súdruh predseda ČSM nebol prítomný v budove, súdruh vrátnik niekam zatelefonoval a zistil, že ma príjme súdruh podpredseda.  Prišla som pred určené dvere, zaklopala som, pozdravila česť práci a samozrejme som podpredsedovi tykala. Hovorila som sebavedome, mávala som mojimi vysvedčeniami. Asi som bola presvedčivá, lebo povedal, že pôjde za kádrovníkom lekárskej fakulty, a aby som prišla  o 2 dni. Keď som odchádzala, bola som dosť skrotená a pomýlila som sa, vykala som mu a pozdravila dovidenia. O dva dni mi súdruh podpredseda povedal dobrú správu. Pre slovenských medikov sú rezervované miesta v Brne a Olomouci, lebo na východnom Slovensku je málo lekárov.  Budem prijatá, len aby ku kádrovníkovi neprišiel zajtra prosiť môj otec za prijatie do Bratislavy. Mňa  taká možnosť ani nenapadla.  Keď som výsledok oznámila tete Aranke, tá ihneď zdvihla telefón (bola zamestnaná na pošte,  nemala to ďaleko do roboty a telefón mala zadarmo)  a naliehavo volala otca aby hneď prišiel do Bratislavy... A on prišiel. Kádrovník mu potvrdil, čo povedal súdruh  podpredseda ČSM. A pridelil mi miesto v Brne. Teta Aranka hneď chcela so mnou cestovať do Brna a  pozisťovať všetko o internáte a o štúdiu, hoci boli prázdniny. To sa však nestalo. {SPLIT}  A tak som študovala prvé dva ročníky  v Brne na Lekárskej fakulte Masarykovej univerzity.  V tom čase sa moji rodičia presťahovali do Bratislavy.  Navrhli mi, aby som prestúpila na Lekársku fakultu do Bratislavy, kvôli  menším výdavkom s ubytovaním na internáte. Tak som od tretieho ročníka študovala v Bratislave.  Až neskôr som si uvedomila, že by bolo pre mňa lepšie ostať v Brne. Bola to lepšia fakulta ako bratislavská.  Nebola by som sa  však zoznámila s nejakým Horanským, môj osud by bol iný . A aký by bol tvoj osud?      napísané 25. apríla 2009",2014-12-26 17:47:52,2016-12-15 20:37:32,palo4
116,115,palo4,OHISTORY,A,3,Re: Ako som išla študovať do Brna,Babka Evka,"Teta Aranka sa volala Bartanusová za slobodna, vydatá bola Benková. Nebývala na Poštovej ulici, ake na Medenej. Aj Gitka Šmachová sa za slobodna volala Bartanusová, vraj ide o nejaké príbuzenstvo.",2014-12-26 17:48:49,2015-01-31 20:57:08,palo4
117,128,eva,OHISTORY,A,2,(1945 - 1953) Cestovanie,Babka Evka,"Cestovanie môže byť čarovné, nebezpečné alebo aj strastiplné. Zažila som všelijaké. Jeden čarovný deň som zažila na sliačskom letisku Tri duby. Bučina mala športový klub bezmotorového a motorového lietania, otec tam bol podpredsedom. Chlapcov už zobral na Tri duby, a tak sa jeden deň rozhodol, že zoberie aj mňa. V hangári som videla Zlíny, tie mali dve sedadlá vedľa seba, potom tam boli Pajpre, tie mali dve sedadlá za sebou. Posadili ma na zadné sedadlo do Pajpra. Mladý letec si sadol dopredu a vyšli sme na štartovaciu dráhu. Vtedy sa otec rozbehol za nami a opýtal sa ma, či sa nebojím. To mi ani nenapadlo, a tak sme sa pomaly odlepili od zeme. Lietadlo prdkalo ako malá motorka. Išli sme stále vyššie, videli sme Zvolen zhora, to bol výborný pohľad. Potom pilot natočil krídla do šikmej polohy a krúžili sme nad nejakou dedinou. Videla som lúky, rozparcelované polia, domčeky, kostol. Nádhera, ako Ladove obrázky. Videli sme fotbalové hrisko a na ňom fotbalistov. (Neskôr som sa nebála ani veľkých lietadiel, naopak, obdivovala som pohľad na zem ako na mapách. Neviem, kde sa vo mne berie ten strach z lanoviek.) {SPLIT} {IMAGE, 19, , 30%} Môj najobľúbenejší dopravný prostriedok bol vždy bicykel. Koľko výletov sme podnikli v rôznych partiách ! Koľko razy v lete sme si večer o 6. hodine zmysleli, že sme smädní a išli sme sa na Sliač napiť štefáničky. To bol najlepší zo štyroch sliačských minerálnych prameňov.  Raz Edo vymyslel ani nie výlet ako veru cestovanie. Mal vtedy asi 15 alebo 16 rokov. My s Vašom sme boli každý o dva roky mladší.  Povedal mame - ideme bicyklami do Žiliny. Najprv váhala, potom súhlasila. Nepamätám sa, čo sme si vzali na jedenie alebo pitie. Ráno sme vyrazili. Ešte sme neboli ani za mestom, Edovi sa niečo pokazilo na bicykli, tak sme sa vrátili.  {IMAGE, 102, , 30%, right } No na druhý deň sme naozaj išli. Cez Hronskú Dúbravu, Kremnicu. Za Diviakmi sa zase  Vašovi niečo stalo na bicykli, začali to opravovať. Ja som nezosadla, ale pomaly som išla ďalej. O nejaký čas som sa znepokojila, že som dlho sama. Ale dobehli ma a spolu sme zas pokračovali v ceste. Nepamätám sa, že by som cítila nejakú únavu, ale keď som pred Žilinou uvidela tú veľkú sochu kosák a kladivo, vtedy som už bola unavená. Cesta odtiaľ do cieľa bola pre mňa dosť ťažká. My s Vašom sme si u omamy oddýchli, ale Edo na druhý deň pokračoval v ceste do Ivachnovej. Neskôr spomínal, že tá cesta bola preňho namáhavá. {SPLIT} Ako som sa rada a často vozila na bicykli, spomínam si len na jednu moju vážnu príhodu. Keď sme bývali v Žiline, so sesternicou Silvou sme si našli brigádu cez prázdniny v lesnej škôlke. Bolo to v lese nad riekou. Mali sme pretrhávať mladé smrečky, ale asi sme urobli viac škody ako úžitku. Naše pracovisko bolo dosť vysoko nad žilinskou cestou a my sme do práce chodili bicyklami. Raz keď sme už skončili prácu, prvá odišla Silvia, po nej neskôr som išla ja.  Teda strmým zrázom som sa rútila plnou rýchlosťou vpred. Chcela som zabrzdiť a  tu mi spadla retiazka. Ručná brzda tu neurobila nič. Najprv mi napadlo, že sa hodím na bok, ale to by určite nedopadlo dobre.  Pokračovala som v zostupe. Blížila som sa k ceste.  Mala som vyjsť na cestu z ľavej strany.. Našťastie vtedy ešte nebolo príliš veľa aut. Už som bola na ceste, žiadne auto ma nezrazilo. Moja rýchlosť bola stále príliš vysoká.  A tu sa cesta križovala so železničnou traťou. Odľahlo mi, keď som zbadala, že rampy sú hore. Keď som tú trať prešla, už  môj bicykel spomaľoval, vtedy som si vydýchla. Žijem, a ani nie som zranená. Ten konkrátny bicykel som už nikdy nepoužila. {SPLIT} Vlakom som najradšej  cestovala zo Zvolena do Žiliny cez Kremnicu. Cez B. Bystricu bolo veľa tunelov, to som nemala rada. Okolo Kremnice ide vlak istý úsek po hrebeni hôr a odtiaľ skutočne zem vyzerá ako guľa. Ten pohľad som si vždy vychutnávala.  Tiež som mala rada žilinskú stanicu. Vtedy bola nová, čistá a príjemne farebná. Neviem, či som niekdy videla krajšiu stanicu. Moji starí rodičia mali režinky a dosť  často cestovali. Keď stará mama z Ivachnovej - otcova mama - cestovala do Bratislavy, povedala, že ide do Maďarska. Starí rodičia zo Žiliny - mamini rodičia - často cestovali do Zvolena a my do Žiliny.  {SPLIT} Jedenkrát sa mi však cestovanie vlakom nepáčilo. Raz v zime pred koncom vojny sme boli v Žiline a išli sme domov do Zvolena. Išli s nami aj starí rodičia. Keď sme prišli na stanicu, bolo tam veľa ľudí. Nemeckí vojaci dirigovali cestujúcich do radov pred stoly. Za stolami boli nemeckí dôstojníci a kontrolovali kufre. O zbraniach ani nehovorím, ale kto mal akúkoľvek potravinu, varenú, surovú, alebo čokoľvek, z čoho sa dalo niečo na jedenie pripraviť, všetko rekvirovali.  My sme mali viac kufrov, všetky boli malé, v nich boli šaty, nejaké drobnosti, ale v jednom boli pečené buchty. Keby ich boli zobrali, neboli by sme mali večer a na druhý deň čo jesť.  Mali sme ešte jeden kufor a tam mala omama pre opapu močovú flašu, katéter na cievkovanie opapu (mal zväčšenú prostatu a ona ho takto liečila), kastrólik na vyváranie katétra a ešte nejaké zdravonícke potreby. Keď to ten Nemec videl, napaprčil sa, omama povedala, samozrejme po nemecky, že cestuje s chorým človekom. A vtedy popod stôl s mamou prešmykli ten kufor s buchtami.  To sme prekabátili Nemcov! Vlak vtedy dlho meškal, museli sme prestupovať v Hornej Štubni, ale domov sme prišli zdraví aj s buchtami.   napísané 6.mája 2009 - doplnené 6. októbra 2015    poznámka: železničné 'režinky' boli poukážky pre zamestnancov železníc na významné zľavy na cestovanom, aj na niekoľko volných cestovných lístkov. Platili aj pre ich rodinných príslušníkov, manželky a deti do 18 rokov. Tiež platili pre bývalých zamestnancov, teda dôchodcov. Otcov otec ako zamestnanec železníc mal na starosti údržbu trate medzi Ružomberkom a Mikulášom so 40.chlapmi. Mamin otec pracoval ako telegrafista. Pošta patrila pod ministerstvo dopravy.",2014-12-26 17:50:02,2016-02-24 18:34:11,palo4
118,128,eva,OHISTORY,A,2,(1953) Odviate vetrom...,Babka Evka,"Badín je obec medzi Zvolenom a Banskou Bystricou, ide sa tam zo železničnej stanice Vlkanová. Cesta vedie strmo do kopca a v kopcovitom teréne sú roztrúsené dedinské domy. Temer na najvyššom mieste je farský kostol a fara.  V mojich školských rokoch v Badíne bol farárom dôstojný pán Anton Zarevúcky. Jeho matka, Ľudmila Zarevúcka bola sesternicou mojej omamy Ľudmily Botorče, za slobodna Srnkovej.Aj teta Zarevúcka bola za slobodna Srnková. Kostol bol na takú nie príliš s dobou kráčajúcou obcou pekný, dosť veľký, myslím, že by sa bol hodil aj do menšieho mesta. Fara bola tradičné dedinské stavanie. Dosť veľké, bez tečúcej vody, ale s elektrinou. Na konci jednej chodby bol suchý záchod, na počudovanie v dobrom hygienickom stave. Vo vstupnom priestore bola dlažba z veľkých štvorcových kameňov. Vpravo bola kuchyňa s kachlovým sporákom, vľavo spálňa. Vstupná hala pokračovala vpred rovno do hosťovskej jedálne. Bola to veľká miestnosť, zariadená mahagónovým nábytkom mestského typu. Mysleným pokračovaním vstupnej haly boli dvojkrídlové presklené dvere, vedúce do sadu. Odbočením pred jedálňou doprava sa išlo na farský úrad, doľava do kaplánky. V čase, keď fara mala aj kaplána - do fary patrila aj obec Sielnica, kde sa tiež slúžili sväté omše - bola to izba kaplána. K fare patrilo aj gazdovstvo, kravy, prasa, sliepky a tiež kone. {IMAGE, 79, , 60%} V čase, keď sme my chodievali na faru, spávali sme v kaplánke. Naproti bola ešte jedna izba, tam spali ďalší návštevníci. Faru obývali okrem pána farára a jeho rodičov ešte ich príbuzné deti. Myslím, že to boli deti brata tety Zarevúckej. Volali sa Srnkovci. Bolo ich päť. Jozef, Katarína, Rafael, Anna a Mária. Vraj ich otec túžil mať 12 detí, ale po šiestich deťoch mu manželka zomrela  a to bol dôvod, prečo ich vychovávali na fare. Šieste dieťa bola Terézia, bola 4. v poradí. Tú vychovávali nejakí príbuzní v Budapešti, vedela len po maďarsky. Terku som nepoznala, nikdy som sa s ňou nestretla. Pán farár Anton Zarevúcky ako mamin bratranec nás občas navštevoval vo Zvolene. Spomínam si, že bol Edovým birmovným otcom. My sme tiež hlavne v lete chodievali s rodičmi do Badína. Chodievali sme tam obyčajne v nedeľu poobede a keď sme sa dlhšie zdržali, ujčok Zarevúcky zapriahol kone do bričky a odviezol nás na stanicu do Vlkanovej. Pamätám sa, že som sa cestou v bričke bála, lebo tá cesta bola veľmi strmá. {SPLIT}  Ten sad za farou bol ohromný. Veľký, boli  tam najrôznejšie ovocné stromy, tiež kríky s bobuľami, kvety a malá časť pre zeleninu. Sad bol na svahu od fary smerom k železničnej trati. Ujčok Zarevúcky sa staral o sad. V jeseni sme od neho kupovali jablká na zimné zásobenie a tiež med vo veľkých 5 litrových pohároch, pretože ujčok choval tiež včely.  V Badíne boli aj ďalší včelári. V tom čase sa rozmohla na zemiačniskách mandelinka zemiaková a tak v čase kvitnutia zemiakov sa posýpali herbicídami  proti škodcom. Preto v lete včelári odviezli včely do kremnických hôr, a každá rodina mala povinnosť počas leta nejaký čas včely strážiť a myslím, že ich aj nejako ošetrovať.  V to leto sme aj s Vašom hodne času trávili so Srnkovcami. Oni chodili za nami do Zvolena, vtedy už vlastne na Bučinu a my za nimi do Badína. A tak sa stalo, že sme strážili včely celý týždeň. Stalo sa to tak, že sme večer pred odchodom ku včelám išli na zábavu do Vlkanovej, tam sme si pri ľudovej hudbe zatancovali do polnoci.Potom sme sa vybrali do Badína. Po krátkom oddychu sme sa vybrali cez lúku a háj k lesu a potom cez badínsky prales sme na svitaní dorazili do cieľa. Tá cesta veru bola dobrodružná.Spali sme v stane, jedli sme opekanú slaninu s chlebom, spievali sme  všelijaké piesne, napríklad Mám ja vtáčka, mám ja v lese..., alebo Generál Laudon jede skrz vesnici, generál Laudon jede skrz ves.... Nevadilo že hodne pršalo. Bolo tam priateľstvo, radosť, mladosť, veselosť.  {SPLIT}  Keď sme boli vo Zvolene, chodili sme na zmrzlinu, na Pustý hrad, na Bakovú  jamu, na Borovú horu a tak sme prázdninovali. Anka pekne spievala, Rafo hral na harmonike. Jožko predvádzal zábavné kúzelnícke kúsky s kartami. Rafo mi dvoril, imponovalo mi to, ale nebola som doňho zamilovaná, ktovie ako by to bolo dopadlo inak. Študoval v Prahe, veru ani neviem akú fakultu. Spomínam si, že raz priviedol z Prahy do Badína spolužiaka Vietnamca. Ten dvoril Marke. Ako Marka sama hovorila, dobre jej padlo podievčiť si. O mnoho rokov neskôr ma raz Rafo navštívil v Levoči. Jeden raz ma v Levoči navštívila aj Anka. Tá bola taká stará ako ja. Vyštudovala  v Banskej Bystrici Pedagogickú školu. Keď prišla za mnou do Levoče, bolo to s nejakým Zdenkom. Bola rozvedená a toho Zdenka predstavila ako svojho priateľa. Ten Zdenko mal ísť o dva dni z východného Slovenska do Plzne.  Anka s ním už nešla. Navrhol, že  príde pre nás, odvezie nás do Piešťan a pôjde ďalej do Plzne. A tak sa aj stalo. Tak sme išli s jeden a pol ročnou Vierkou na Vianoce do Piešťan autom cez krásne zasnežené Donovaly.  Neviem, čo sa s mojimi príbuznými - priateľmi ďalej stalo. Viem, že pán farár dožil  v zariadení pre starých kňazov. Tetu Zarevúcku som posledný raz videla na opapovom pohrebe v Žiline v roku 1961. {SPLIT}  Na moje želanie sme sa raz s Milankom išli pozrieť do Badína. A zistili sme, že už tam nie je pôvodná fara s gazdovstvom, ani sad. Na mieste fary stojí teraz kňazský seminár. To pekné, čo je ešte stále v mojich spomienkach, už dávno odvial vietor a čas. Milanka  pohľad na tieto miesta nechytal za srdce tak ako mňa.  napísané 30. mája 2009",2014-12-26 17:50:49,2016-04-24 21:06:24,palo4
119,128,eva,OHISTORY,A,2,(1910) Karol Lojkovič,Babka Evka,"Karol Lojkovič bol otcov nevlastný bratranec.  Matka môjho starého otca vraj bola 2x vydatá, prvý raz za Lojkoviča, potom za Pančušku. A tak matka môjho otca Zuzana Pančušková hneď po svadbe neprišla ku svokre ale ku švagrinej Zuzane Lojkovičovej. Tá už mala dcéru Johanu  a Annu a bola v nádeji. V júli sa jej narodila Mariena - neskôr Olšanská - a mladej švagrine Zuzane v septembri syn. Tak to bola tá spravodlivosť, prvé dieťa a hneď chlapec... ach, ach, vzdychala švagriná Lojkovičová. Keď tieto dve deti nemali ani dva roky, v ich drevenom dome vypukol požiar. V dekách ich povynášali za dedinu a hasili. Po požiari sa nasťahovali do obecnej pastierne. Doteraz tá pastiereň stojí asi o 3 domy povyše ich pôvodného dreveného domu. A pustili sa do stavania. Postavili teraz už dva murované domy vedľa seba. Jeden z nich je starorodičovský dom.  Karol Lojkovač nebol Marienin brat, aj jej to bol bratranec. Karol a jeho manželka Ružena boli učiteľmi v Modrom Kameni. Neskôr v Banskej Bystrici, tam bol Karol profesorom na priemyslovke. Karol s otcom sa mali radi. Lojkovičovci nás občas navštevovali vo Zvolene. S nami deťmi sa zvlášť Karol dosť zaoberal. Mala som rada, keď sa so mnou rozprával.  {SPLIT} Raz chceli aj s našimi stráviť nedeľu na Sliači. My sme v lete temer každú nedeľu chodievali poobede na Sliač. Išli sme peši okolo malej stanice, nemocnice, cez Borovú  horu a zhora okolo kúpaliska sme prišli do kúpeľov. Tam pred hotelom Palace o 16 hodine bývali variétne vystúpenia. Potom sme zišli na stanicu a vlakom sme prišli do Zvolena. Teraz to mal byť výlet na celý deň, Mama ráno vypražila kuriatko a so zemiakmi to dala do kastróla. Kastról do sieťovky a tak sme išli. Prechádzali sme sa po parkoch, okolo jazierka. Potom si Karol s otcom sadli na lavičku. Ružena s mamou pokračovali v ceste a mama mi dala sieťovku, aby som ju niesla.  Mne sa to nechcelo a tak som ju položila vedľa otca na lavičku. Keď mama zbadala, že nemám sieťovku v ruke, zľakla sa, či ju niekto neukradol a vyhrešila ma. Tu sa ma Lojkovičovci zastali a neskôr to bez mojej prítomnosti pedagogicky rozoberali. To ma úžasne prekvapilo, že sa o výchovných veciach dá aj diskutovať. Lojkovičovci nemali deti. Raz pri ich návšteve som začula o čom sa Ružena s mamou rozprávajú. Ružena chcela, aby na prázdniny ma mama dala k nim. Mama o tom uvažovala, postupne aj súhlasila, ale tu Ružena povedala, že ju nebudem oslovovať teta, ale mama. Neviem, čo si ďalej povedali, ale som zmizla a už ma nebolo. Neskôr, keď mali prísť na návštevu, dávala som pozor, aby som nebola doma. {SPLIT} Ešte o nich viem, že adoptovali nejaké dievčatko. Pamätám sa aj na to, že raz som ich navštívila v Banskej Bystrici aj  s 1-2 ročnou Vierkou. Potom len viem, že raz otec spomenul, že Karol zomrel. Taká je moja spomienka na sympatických Karola a Ruženu Lojkovičovcov.      napísané 4. augusta 2009    dodatok: starorodičovský dom v Ivachonej zrenovala moja sesternica Babuša Sláviková, za slobona Kunová napísané 6. apríla 2016",2014-12-26 17:51:32,2016-04-24 21:04:30,palo4
120,128,eva,OHISTORY,A,2,(1947) Železnô,Babka Evka,"Boli prázdniny po mojej druhej triede a prechádzali sme sa po parku na Sliači. Stretli sme manželský pár a tu sa mama s nimi zvítala. Bol to dr. Bohm s manželkou, bratranec mojej mamy, vtedy povereník zdravotníctva. Na otázkou, ako sa máš Ilonka, mama mu porozprávala, že Eda a mňa chcela dať cez Červený kríž do zotavovne v Železnom. Už termín turnusu prebieha, tak sme sa tam zrejme nedostali. Odpoveď bola optimistická, neboj sa, ešte sa tam dostanú. A tak sa stalo.  Jedno ráno sme odcestovali do Ivachnovej. Prenocovali sme a na druhý deň sme išli vozom ťahaným koňom najprv po ceste, potom úzkou dolinou pomedzi les. Ráno pršalo, neskôr hmla stúpala hore. Išli sme dosť dlho. Nakoniec sme prišli do čarovnej širšej doliny, zo všetkých strán obkolesenej lesmi, samozrejme ihličnatými. Bolo tam niekoľko drevených stavaní. V jednom bývali chlapci, v druhom dievčatá. Jedáleň bola murovaná s drevenou nadstavbou.. Asi sme boli naozaj protekční, lebo ma dali spať do izby hlavnej vedúcej.  {SPLIT} V Železnom bola aj staršia zotavovňa, vraj sa v nej v minulosti liečili napríklad Pavol Dobšinský aj Pavol Ország Hviezdoslav. Neskôr k jej zveľadeniu prispela Masaryková liga proti tuberkulóze. Najstaršia budova je vila Rudolf. V ťažkom období v nej sídlil partizánsky štáb a tiež slúžila ako partizánska nemocnica. Neskôr bola zapísaná ako národná kultúrna pamiatka. Spomínam si, že nám tam bolo dobre. Chodievali sme okolo celej dolinky, zbierali sme čučoriedky, hrávali sme sa s loptou. Večer bol nástup a každý, kto mal 'raport' musel predstúpiť pred hlavnú vedúcu a povedať prečo mu jeho vedúci dal raport. Ja som raz tiež predstúpila, ale nevedela som povedať prečo. Moja vedúca povedala že sa nič nestalo. Večer sme sa zabávali v jedálni. Napríklad tak nás zabával jeden vedúci, že nás zadelil do menších skupín a každej povedal aké zvuky budú vydávať. Niektorí mali pískať, iní fučať, ďalší búchať. A potom nás dirigoval, a my sme to robili. A naraz to znelo ako keď ide vlak. Neviem, či jedlo bolo dobré alebo nie, len sa pamätám, že v nedeľu sme na desiatu dostali čučoriedky s cukrom a keksami. Poobede sme išli na ležanú, to boli lehátka vonku v drevenom prístrešku.  Pamätám sa aj na to, že raz k večeru sme boli vonku a vedúci sa ďalekohľadom dívali smerom hore. Celá dolinka je obkolesená lesmi, ale lesy nie sú po celom obvode doliny až po celej hore. Nad lesom sú aj hole. A tam, po holiach, prechádzali Banderovci smerom na západ. Vedúci mali nejaké obavy ale nič sa nestalo.  {IMAGE, 4, , 45%}Raz nás prišli navštíviť rodičia. Ja som vtedy mala dlhé vlasy a mama mi ich zapletala do vrkočov. Tam mi ich ale nikto nezapletal. A tak sa stalo, že ma mama na prvý pohľad nespoznala. Keď to zbadala, hneď ma učesala. Tie vlasy som mala dlhé ešte jeden rok. Vtedy som išla na prijímanie a mama chcela, aby som bola pekne učesaná. Tak mi dala urobiť trvalú onduláciu. Však som na tej fotografii pekne učesaná? Potom mi vlasy ostrihala a už som ich nikdy také pekné nemala. Keď sme prišli po prázdninách do školy, na náboženstve sa nás vyučujúca mníška pýtala či sme každú nedeľu chodili cez prázdniny do kostola. Keď som povedala že tam, kde som bola na prázdninách, žiaden kostol nebol, že som do kostola tam nechodila, bolo z toho veľmi zle. No ja som si na Železnô vždy dobre spomínala.  {SPLIT} Dr. Bohm, keď videl čo sa v ČSR deje, vystúpil z  Demokratickej strany. Emigroval najprv do Londýna, potom do New-Yorku. Jeho manželka tam bola v jednej nemocnici primárkou detského oddelenia. On sa zapojil do práce v slovenských spolkoch, v Slovenskej lige, neskôr vo Svetovom kongrese Slovákov. O tejto činnosti napísal knihu, ktorú vydala Matica slovenská. V prvej kapitole sa zaoberá svojou rodinou (teda aj našimi predkami), v ďalších kapitolách svojimi štúdiami a činnosťou v Demokratickej strane. Najväčšia časť knihy sa zaoberá korešpondenciou medzi krajanskými spolkami, ktorá sa týka ich snahy o svätorečenie J.Tisu. On s tým nesúhlasil a preto bol aj z predsedníctva odvolaný. {SPLIT} Po mnohých rokoch sme sa s Milankom boli na Železnô pozrieť. Bolo tam veľmi podobne ako som sa na to pamätala. Len tých niekoľko stavieb, ktoré tam boli, sú dosť schátralé. Jeden čas tam bola liečebňa pre epileptické deti, inokedy zotavovňa. Niekoľko deti som tam poukázala na liečenie.         napísané14.augusta 2009   doplnenie 26.októbra 2016  Včera som sa dozvedela, že Hviezdoslav napísal Hájnikovu ženu práve v Železnom. Vysielala to RTVS na druhom programe.",2014-12-26 17:52:07,2016-12-15 20:37:14,palo4
121,120,palo4,OHISTORY,A,3,Železnuo - doplnenie,Babka Evka,"Zo Železného sme odchádzali inakšie ako sme tam prišli. Išli sme cez Liptovskú Lúžnu. Otec prišiel so svojou veľkou motorkou arielkou. Posadil ma na ňu, nasadol a išli sme. Zo začiatku sme išli po prašnej ceste, išlo to dosť pomaly. Keď sme však prišli na lepšiu cestu, pridal plyn a fičali sme. To som nemohla vydržať, pri tom veľkom nadhadzovaní ma ohromne rozbolelo brucho. Najprv nechcel, ale nakoniec zastal, ja som si sadla na trávnik pri ceste a nechcela som na motorku nasadnúť. Až po nejakej chvíli sľúbil, že pôjde pomaly, nasadla som a pomaly a šťastlivo sme došli - myslím, že do Bystrice.",2014-12-26 17:52:49,2014-12-28 21:08:14,palo4
122,128,eva,OHISTORY,A,2,(1968) Naše matičné dni,Babka Evka,"Prišla pražská jar.Jar 1968. Nikto presne nevedel, čo to znamená. Na mňa prejavy politikov, ako aj niektoré ekonomické aktivity pôsobili  dosť zmätene. Napríklad istá stavebná čata z poľnohospodárskerho družstva odišla do Prahy opravovať kultúrne pamiatky. Vcelku sa čakalo, čo bude.  Niektorí boli aj aktívnejší, napríklad tvoj otec. S niektorými Piešťancami sa stretával v parku a vymýšľali, čo ďalej v Piešťanoch, kto bude predsedom MNV. Bol medzi nimi aj pán Ing. Samek.  Okrem toho sa v Piešťanoch začala matičná činnosť. Aktívni občania si založili miestny odbor  Matice slovenskej a tvoj otec sa stal predsedom zahraničného výboru. Nadviazal styky s viacerými americkými a kanadskými slovenskými spolkami, predovšetkým s Americkou ligou. Členovia týchto spolkov mali záujem o svoju 'starú vlasť' alebo vlasť ich otcov.. V druhej polovici augusta, ako to bývalo v histórii zvykom, konali sa matičné dni v Martine. Samozrejme sme sa ako zahraničný výbor miestneho odboru Matice slovenskej v Piešťanoch matičných dní zúčastnili. Mali sme aj hosťa z Ameriky. Bol to pán Papin. Bol to jeden namyslený nesympatický človek. Po Martine sa prechádzal ako páv.  V Martine bol aj iný hosť, a to hosť vedenia Matice slovenskej, princezná Juliana Benzoni, snúbenica M.R.Štefánika v sprievode Hany Ponickej, spisovateľky a príbuznej M.R.Štefánika.  {IMAGE, 75, , 50% } Vedenie Matice nezvládlo svoju hostiteľskú úlohu, čo sa týka princezny, a tak sme sa tej úlohy ujali my.. Bola to veľmi milá, skromne sa správajúca osoba. So mnou sa snažila hovoriť francúzsky, ale z mojich objektívnych príčin sa nám to veľmi nedarilo. Keď nám čašník priniesol obed, omylom priniesol o 1 tanier menej, ona sa hneď ponúkla, že sa s obedom rozdelí.  Keď sa konala kultúrna slávnosť, a na úvod prišli na tribúnu významní činitelia, medzi nimi aj prezident generál Ludvik Svoboda, veľmi ju mrzelo, že taký starší pán na tribúne stojí, snažila sa mu ponúknuť hoci aj svoju stoličku. Neskôr k princezne prišla nejaká žena a čupka si pri jej stoličke. Všelijako sa jej prihovárala, ale dohovor bol ťažký. Snažila sa jej povedať, že pri návšteve princezny na Košariskách, kam zavítala so svojím snúbencom M.R. Štefánikom, teda dosť dávno, vlastne veľmi dávno - asi 50 rokov  - ona pracovala v domácnosti Štefánikovho otca evanjelického farára a bola pridelená princezne k dispozícii - nakoniec povedala svoje meno. A vtedy princezne svitlo, spoznala ju a prejavovala radosť, že ju vidí. Pricezna na mňa veľmi dobre pôsobila.  Raz v kníhkupectve som našla jeden exemplár z trilógie, ktorej autorkou bola Juliana Benzoni. Aj keď neboli k dispozícii všetky tri diely tej knihy, kúpila som si ju, lebo som chcela vedieť, akú literatúru  princezna písala. Bola to romantika zo šľachtického prostredia. Pán Papin bol neskonale rozrušený, že on ešte nikdy nespal s niekým v izbe a na internáte, kde sme boli ubytovaní, mal spolunoclažníka. Neskôr sme sa dozvedeli, že pochádzal  z niektorej východoslovenskej obce, doteraz veľmi úbohej.  Cestou späť do Piešťan sme viezli v našom aute okrem pána Papina ešte jedného matičiara. Pán Papin medzi rečou prehodil, že má štipendium na ročný pobyt v Amerike pre jedného Slováka.Bez nejakej súvislosti s predchádzajúcou konverzáviou sa opýtal , čo vlastne bolo Povstanie, proti ktorej armáde bolo namierené. Otec povedal, že proti nemeckej. Keď sme mali na ceste prestávku, ten matičiar sa s pánom Papinom trochu vzdialili a zrejme mu povedal niečo iné o Povstaní. O niekoľko mesiacov ten človek emigroval. {SPLIT} O niekoľko dní po matičných dňoch, utorok 20.augusta 1968 som mala nočnú službu v detskej nemocnici v Piešťanoch. Nebola to zlá služba, lebo po polnoci už žiadne choré dieťa neprišlo.  V stredu 21. augusuata na 6. hodinu rannú prichádzali sestry na dennú zmenu. Mali zapnuté rádio a ja som z neho počula nejaké hlásenie. Vysvetlovala som si to ako rozhlasovú hru hneď ráno, že vraj 'naša legálna vláda' a také drísty. Nuž čudné.  Po skončení nočnej služby som si išla do mliečneho baru kúpiť rožok na raňajky a tam sa zasmiali, že vraj táto zákazníčka dnes chce čerstvé rožky. Tak som išla na autobus do Vrbového, kde som vtedy pracovala v detskej ambulancii. Keď sme vyšli z Trebatíc, už mi začalo svitať - od Velkých Kostolian išli tanky, náš autobus sa zaradil medzi ne. Takže bratská pomoc už je tu. {SPLIT} Napriek 'bratskej pomoci' v auguste o rok znovu bol matičný deň v Martine. Vtedy sme tiež mali hosťa. Bol to americký Slovák,starší pán, bývalý podnikateľ, teraz na dôchodku, pán inžinier Stankovský. Mal priateľa evanjelického farára na niektorej dedine v Turci. Jeho dve dcéry boli s nami. Staršia bola veľmi pekná usmiata dievčina a tá mladšia pôsobila dosť vážne. Bol presvedčený, že tá mladšia je ešte panna a on má teraz v zastúpení otca  na ňu dávať pozor. Po obede bol dosť unavený a chcel si poležať. No tá panna len nadhodila, že by chcela sa ísť pozrieť na Martinské hole, a už štartoval auto.  Pán Stankovský mal tiež preslov k ženám v Živene. Poslucháčky sa s ním dobre zabávali a tlieskali mu. Bol to jeden milý sympatický človek.     Neviem či naschvál alebo z nepozornosti otec zvolal na 21.augusta 1969 zahraničný výbor miestneho odboru Matice slovenskej do hotela Slovan. Keď sa tam účastníci začali schádzať, videli policajné autá, nuž opatrne zmizli a schôdza sa nekonala. A tak bolo po Kačinej svadbe, aj po obrodnom procese.  Predseda MNV v Piešťanoch nemohol spávať, dokiaľ v Piešťanoch žil  Horanský. V Balneologickom múzeu, kde vtedy Milanko pracoval, dostal výpoveď. Nemohol byť vo Vrbovom v Trikote sociológom, nemohol byť ani kuričom v kotolni pre naše sídlisko. Jeden jeho spolužiak mu pomohol so zamestnaním v Bratislave na Výskumnom ústave poľnohospodárskom. Keďže všade boli dostatočné zmätky, Socioloický ústav SAV sa úplne rozpadol. Milanko urobil konkurz do vlastne nového Sociologického ústavu.   Také boli v čriepkach mojich spomienok naše matičné dni v rokoch 1968 a 1969  v Martine.   napísané 14. augusta 2009",2014-12-26 17:53:27,2016-03-18 19:25:19,palo4
123,122,palo4,OHISTORY,A,3,Naše matičné dni - dozvuky,Babka Evka,"Ukázalo sa, že jeden z nás predsa nemá nič proti dobrodružstvu. Niektorý člen Matice slovenskej mal ísť do Poľska prejednať nejaké veci s poľskými Slovákmi. Z členov vedenia sa na takú misiu nikto nechcel podujať, zrejme preto, že nevedel, s akým výsledkom sa má vrátiť (normalizácia je predsa návrat k internacionalizmu), a tak išiel Horanský. Tam hovoril s členmi aj nečlenmi Matice slovenskej v Poľsku. Potom navštívil v Krakove kardinála Karola Wojtylu. Predniesol žiadosť poľských Slovákov, aby sa omše na území, kde oni bývajú, odbavovali v slovenčine. Dostal odpoveď, že 'oni poľsky rozumejú'. {SPLIT} Nebolo treba dlho čakať a v Pravde vyšiel článok na celú stranu (Pravda bola veľký formát) pod nadpisom 'Kto je Horanský?' Hlavný význam článku spočíval v tom, že to nie je preverený, dokonca ani nepreverený člen KSČ. A myslím, že to ani nevedeli, že dvakrát odmietol veľkú česť byť členom strany. Ako matičiari, už je to za nami...",2014-12-26 17:54:09,2016-05-28 20:22:34,palo4
124,66,palo4,OHISTORY,A,3,Kríž v Coventry,Babka Evka,"Katedrála v Coventry bola cez vojnu zbombardovaná. Obsahovala významnú umeleckú zbierku, čo bolo v Anglicku po náboženských bojoch v dejinách pre katolícke umenie zvláštnosťou. Po vojne vyzvali súčasných umelcov, aby sa novej výzdoby zúčastnili. Majster Severa spomínal: predstavte si to, že ja ako ateista som cez okupáciu vyrezával Ukrižovanie. Po tej výzve Ukrižovanie ponúkol. Bolo prijaté a je umiestnené visiace pred oltárom. Ukázal nám to na fotografii. Na toto som si spomenula, keď som sledovala reláciu o obraze P. Breughela st. Sčítanie ľudu v Betleheme. V tom obraze je veľa inotajov z Nizozemských dejín.",2014-12-26 17:55:02,2015-10-18 11:41:03,palo4
125,97,palo4,OHISTORY,A,3,Cesty - komentár,palo4,"Na tú kresbu - cestu do Ameriky - si pamätám celkom presne. Nebola nakreslená ceruzkou, ale čiernymi kolieskami malého autíčka, ktorým som cestoval po novej maľovke značil trasu...",2014-12-26 21:39:58,2014-12-26 21:41:33,palo4
128,56,palo4,OHISTORY,A,1,Babka Evka,palo4,"{IMAGE, 107,, 65% } Babka Evka - to je moja mama.  {SPLIT }  Pozerá sa na svet skúmavo a s nadhľadom. Usmieva sa, ale keď sa nebo zachmúri a voda sa začína valiť vo vlnách, poriadne zaberie do vesiel. {SPLIT }  Spoznal som ju pomerne neskoro, to už som bol dávno dospelý. Vlastne ma nikdy neprestala prekvapovať.",2015-01-03 10:10:53,2015-11-28 15:04:11,palo4
130,56,palo4,OHISTORY,A,1,Ľubka,Ľubka,Ľubkine príbehy,2015-01-03 19:07:26,2015-01-03 19:07:58,palo4
134,60,eva,OHISTORY,A,3,O nazývaní príbuzných,Babka Evka,"Osoby z generácie mojich starých rodičov sme volali néni a báči, osoby z generácie mojich rodičov sme volali teta a ujo",2015-01-18 14:13:34,2015-01-28 19:57:34,palo4
135,50,palo4,FAQ,A,1,7 Ako vložím alebo upravím príspevok vo fóre ?,palo4,"Na vloženie alebo zmenu obsahu príspevku je potrebné, aby ste mali dostatočne vysoké oprávnenie.  Ak máte dostatočné oprávnenie na vkladanie príspevkov, budú na dolnej lište príslušné tlačítka: {SPLIT} 'Add chapter' - vloží nasledujúcu kapitolu 'Add child' - vloží podkapitolu (komentár) ku príspevku, na ktorom sa nachádzate Po vytvorení novej kapitoly/komentáru je tento príspevok v stave 'Koncept' a je viditeľný iba pre jeho tvorcu a admina. {SPLIT} 'Edit' - prepne príspevok do editovacieho režimu, kde môžete upraviť obsah existujúceho príspevku.  'Apply' - zapíše zmeny, ktoré boli vykonané v editovacom režime do fóra. Príspevok bude po použití tohto tlačítka automaticky v stave 'Koncept', a bude teda neviditeľný pre ostatných používateľov. 'Cancel' - vráti stav príspevku do stavu pred začatím editovania. {SPLIT} 'Publish' - prepne príspevok zo stavu 'Koncept' do stavu 'Aktívny príspevok'. Publikovaný príspevok bude viditeľný pre všetkých oprávnených používateľov fóra. {SPLIT} Detaily navigácie v diskusných fórach nájdete v {LINK, 274, tomto článku.}",2015-01-26 18:54:05,2016-05-15 09:56:07,SIQO
136,113,palo4,OHISTORY,A,3,Re: (1981) Svätá Anna,palo4,"Otec na fotografii pri obede vyzerá hrozne. Boli sme dvakrát v Juhoslávii a v oboch prípadoch mal ťažký ľadvinový záchvat. V noci pred fotením vyčúral veľký kameň. {SPLIT} Je možné, že sa tu pletú oba naše pobyty v Juhoslávii, lebo na fotkách z 1981 máme ešte sivý žigulík, ale v 1983 je už na fotkách prestriekaný na červeno.",2015-01-27 20:33:52,2015-01-27 20:37:01,palo4
137,6,palo4,FYZ,K,1,1 Úvod,palo4,"Čo sa stane, ak interagujú dva objekty ? Žiaci prvá a základná otázka Aké objekty - biliardové gule, náboj do vreca s pieskom, elektróny Podstatná časť informácie je v objekte Analógia dva zvery v klietke  Výpočet s porozumením    Scéna - priestoročas - stále zostáva Pokus opísať",2015-02-01 19:11:58,2016-01-26 18:13:03,palo4
139,135,palo4,FAQ,A,2,Formátovanie a vkladanie obrázkov,palo4,"Text je formátovaný automaticky a nie je ovplyvnený spôsobom zápisu v editovacom okne. Autor má možnosť ovplyvniť vzhľad príspevku vložením príkazu. Príkaz má pevný formát a je ho možné vložiť kdekoľvek v texte. Príkaz má syntax:  Kučeravá zátvorka štart PRÍKAZ, [ARGUMENT] kučeravá zátvorka stop Podporované PRÍKAZ-y na úpravu príspevku sú: {SPLIT} IMAGE, číslo obrázku, výška, šírka, pozícia {SPLIT} SPLIT {SPLIT} LINK {SPLIT} ITEM",2015-02-01 19:57:13,2015-02-22 13:11:02,palo4
140,50,palo4,FAQ,A,1,8 Ako sa spravujú dokumenty na stránkach SIQO ?,palo4,"Všetky dokumenty, využívané vo webových stránkach projektu SIQO sú uložené v 'Document Management System' (DMS). Dokumenty môžu byť akéhokoľvek druhu, napr. obrázky, textové súbory, multimediálne súbory, dátové súbory. {SPLIT} DMS pri vložení dokumentu pridelí každému dokumentu unikátne identifikačné číslo (DOC_ID) a vygeneruje interný názov súboru, pod ktorým je dokument uložený na SIQO serveri. Toto identifikačné číslo je potom používané vo všetkých SIQO aplikáciách ako jedinečný identifikátor dokumentu. {SPLIT} V prípade, že SIQO aplikácia (napr. fórum) využíva dokumenty, je stránka DMS dostupná z menu 'Documents' vpravo hore na lište menu.",2015-02-01 20:11:33,2016-05-15 09:07:05,palo4
141,6,palo4,FYZ,K,1,4.1 Big Bang a inflácia,palo4,New item from ID 6,2015-02-01 20:19:24,2016-01-26 18:35:41,palo4
142,6,palo4,FYZ,K,1,2.2 Objekt v I-vesmíre,palo4,"Niečo, čo je rovnaké teraz aj o chvíľku kúsok vedľa. ZIPovacie algoritmy",2015-02-01 20:23:58,2016-01-26 18:30:27,palo4
143,6,palo4,FYZ,K,1,3 Priblíženie druhé:,palo4,New item from ID 6,2015-02-01 20:28:26,2016-01-26 18:31:49,palo4
144,128,eva,OHISTORY,A,2,(1962) Svadobná noc v obrazárni,Babka Evka,"{IMAGE, 94, , 35% } Naša známosť s Milankom pokračovala počas školského roku 1961-62. Niekoľkokrát ma navštívil a listy putovali medzi Rajcom a Bratislavou. Začiatkom mája so svojim neutíchajúcim entuziazmom priniesol peniaze a išli sme kúpiť obrúčky. Nastala otázka 'kedy'. Najprirodzenejší dátum sa javil deň mojej promócie -  2. júl.  Zrkadlová sieň! Áno, tam. Tam nás schladili, že tam sa podávajú žiadosti 1 až 2 roky dopredu. Tak sme išli na Miestny národný výbor podľa môjho bydliska. V tom čase má tento úrad dovolenku. Zastupovať ho má iné MNV. Tam sa na mňa najprv sa dívali - akože sa táto pubertiačka chce vydávať? Keď sa pozreli do papierov, tak zvážneli, začali ma oslovovať pani doktorka a určili deň a hodinu, kedy to im vyhovuje. Ani nie tak hodinu, ale štvrťhodinu, lebo v tom letnom čase sobáše idú švihom.  Ešte sme išli do jedného kostola v Petržalke. Tam nám dátum a hodinu schválili, len do matriky nás zapíšu ako robotník a robotníčka, aby sme nemali ťažkosti v zamestnaní. {SPLIT} V deň mojej promócie Milanko požiadal mojich rodičov o moju ruku. Mal len jeden problém, či to má urobiť pred obedom alebo po obede. Všetko dobre dopadlo, bola som mu prisľúbená.  Deň pred mojou promóciou, hoci bol júl, v kvetinárstve nemali kvety. Môj nastávajúci predsa musí priniesť kvety! Tak neskoro večer sme išli do parku pred univerzitou, ja som dávala pozor, ak by sa zjavil orgán VB, a on kradol ruže. Musím uznať, boli pekné.{IMAGE, 13, , 40%, right }  Svadbu sme mali 21. júla a svadobnú kyticu priniesol regulérnu. Svadba tiež dopadlo dobre, okrem utrpenia pre horúčavu pri čakaní na fotografovanie. Svadobná hostina sa konala u nás doma. Bývali sme na Mýtnej ulici v činžiaku na štvrtom poschodí. {SPLIT}  Na treťom poschodí bývali Čeléniovci. Pán Čeléni bol všeumelec. Bol riaditeľom Slovenského národného múzea. Okrem toho bol spisovateľom, napísal napríklad knihu Matapolo. To slovo znamená škrtič hadov. Je to o židoch za Slovenského štátu. Tiež bol hudobný skladateľ. Občas mu hrali skladbu v rádiu, ale neviem, akého žánru bola jeho hudba. A aby som sa dostala k pointe, bol aj maliar. Maľoval krajinky, portréty, postavy svojich detí a iné témy. Neviem, či aj predával obrazy, ale byt ich bol plný, teda plné steny vo všetkých štyroch izbách, celkom ako v obrazárni.   Keď sa susedka pani Čeléniová dozvedela, že svadobná hostina sa  bude konať u nás doma a príde asi 3O hostí, ponúkla mi, že si môžem ustlať na svadobnú noc v ich jednej izbe, lebo oni nebudú doma.  Keď sa hostina už končila dobre po polnoci, mládež sa chystala ešte na prechádzku pri Dunaji. Ja som Milanka stiahla do bytu, kde sme mali spať. On prišiel k oknu a trochu ľútostivo sledoval ako odchádzajú. Ale rýchle ho zaujali iné myšlienky. Nuž svadobná noc v obrazárni - ktovie či nebola inšpiráciou pre jeho budúce maľovanie.  napísané 5. marca 2015   doplnenie: Čeléniovci emigrovali do Toronta a zobrali so sebou všetky obrazy.",2015-02-02 18:28:53,2016-05-18 22:24:01,palo4
145,67,palo4,OHISTORY,A,3,Mnoho rokov neskôr,Babka Evka,"Po vojne roku 1945 Hlohovecký zámok, ako všetky ostatné zámky pripadli do vlastníctva štátu. Neviem, čo sa stalo s rodinou hradného pána grófa Erdédyho. Tótovci sa presťahovali do Piešťan. Teraz je v zámku polepšovňa pre chlapcov.",2015-02-06 20:54:14,2015-02-06 20:55:15,palo4
146,61,palo4,OHISTORY,A,3,O deťoch Jozefa Srnku,Babka Evka,"Ladislav Srnka a jeho sestry Ľudmila, Gizela, Vilma a Margita boli deti Jozefa Srnku.  doplnené 4. mája 2016   dcéry Jozefa Srnku boli vydaté, tu uvediem ich mená: Ľudmila Botorče, Gizela Pokorná, Amália Bóhmová, Vilma Bartánusová, Margita Slezáková",2015-02-06 21:01:56,2017-03-30 20:31:01,palo4
147,161,palo4,FYZ,A,2,2.4 Pokojová hmotnosť,palo4,New item from ID 6,2015-02-07 17:13:26,2015-02-07 18:11:52,palo4
148,6,palo4,FYZ,K,1,2.4 Interakcia  objektov,palo4,Čo je to blížiť sa ? Čo je to pôsobiť silou ? Zovšeobecnený atomický princíp Hierarchia sveta Pozadie priestoročasu,2015-02-07 17:17:34,2016-01-26 18:31:10,palo4
149,161,palo4,FYZ,A,2,2.3 Nerozlíšiteľnosť a rozlíšiteľnosť objektov,palo4,New item from ID 6,2015-02-07 17:18:50,2015-02-07 18:35:39,palo4
150,6,palo4,FYZ,K,1,4.2 Kauzalita a plynutie času,palo4,"Vypočítaná budúcnosť - neistá Vypočítaná minulosť - neistá, meniteľná Metadátová minulosť - istá, meniteľná",2015-02-07 17:19:19,2016-01-26 18:35:54,palo4
151,6,palo4,FYZ,K,1,2 Priblíženie prvé: základy,palo4,"Vesmír je celá vedecky skúmateľná realita. fyzikálnym vesmírom rozumieme súčasnú paradigmu fyzikálneho modelu, t.j. základné fyzikálne interakcie, príslušné náboje - väzobné konštanty a samozrejme priestoročas ako scénu, ktorá je síce ovplyvňovaná (hmotnými) objektami, ale inak zostáva.. Informačný vesmír je náš vesmír, len nevyužíva bežný fyzikálny model, ale pokúša sa realitu opísať inými prostriedkami. Platia v ňom tie isté zákony v zmysle merateľného pozorovania, t.j. identické situácie vyprodukujú rovnaké výsledky meraní. Oba vesmíry opisujú tú istú realitu, len používajú iný model. {SPLIT} Vesmír bez prídavného mena - myslí sa realita Fyzikálny vesmír (F-vesmír) myslí sa štandardný fyzikálny model reality so svojimi atribútmi Informačný vesmír (I-vesmír) myslí sa informačný model reality",2015-02-07 17:21:11,2016-01-26 18:32:14,palo4
152,6,palo4,FYZ,K,1,2.3 Kde a kedy v I-vesmíre,palo4,"Celý vesmír - v priestore i v čase - ako jeden objekt sa dá opísať konečným objemom informácie. Je v nej celá história... ľudia sa rodia, ríše sa rútia... Túto informáciu si nemožno predstaviť ako nejaký film, ktorý má začiatok a koniec. Ide o abstraktný objekt.  Je to deterministický vesmír.  Čas Vypocitana buducnost časť Informácia sa môže zmeniť - rekonfigurácia vesmíru.   Pozorovanie = I-fcia( I, parametre pozorovateľa )  Čo cíti elektrón ? Čo pozoruje človek ?",2015-02-07 18:20:28,2016-01-26 18:34:36,palo4
153,6,palo4,FYZ,K,1,2.5 Evolúcia I-vesmíru,palo4,"Nekomprimovateľná informácia - vesmír je jeden neštrukturovaný objekt, singularita, big bang Pravidlá na prekonfigurovanie I - vznikne veľa rovnakých objektov a súčasne neredukovateľné pozadie - priestoročas, inflácia Ďalšie štrukturovanie I =  väčší a zložitejší vesmír Ale pozor, takty I nie sú plynutie času vo vesmíre !",2015-02-07 18:29:13,2016-01-26 18:30:06,palo4
154,140,palo4,FAQ,K,2,Ako vložím dokument do DMS ?,palo4,New item from ID 140,2015-02-22 20:02:47,2015-02-22 20:03:20,palo4
155,140,palo4,FAQ,K,2,Ako zmením vlastnosti dokumentu v DMS ?,palo4,New item from ID 140,2015-02-22 20:04:16,2015-02-22 20:04:36,palo4
156,140,palo4,FAQ,K,2,Ako nájdem DOC_ID dokumentu v DMS ?,palo4,New item from ID 140,2015-02-22 20:05:01,2015-02-22 20:05:32,palo4
160,128,eva,OHISTORY,A,2,(1982) Poučenie,Babka Evka,"Deti sa vraj nemajú poučovať slovne, nedajbože ručne, ale príkladom, teda príkladným životom. Doma sme sa nehádali, denný režim sme dodržovali, normálne sme sa stravovali, alkoholu sme sa neoddávali. Moja 16 ročná dcéra, študentka gymnázia mala ísť na brigádu do NDR oberať jahody. Ja som nikdy nebola v NDR, ani na jahodovej brigáde. Neviem, čo ju tam čaká. Ja v jej veku som nič mimoriadne nezažila. Občas som bola na zemiakovej brigáde, s chlapcami som sa normálne rozprávala, o alkohole som ani nevedela, že jestvuje. V určený deň, vlastne noc, na piešťanskej stanici sa zhromaždili brigádnici aj s rodičmi. Bolo nás tam ako na prvého mája. Čakali sme na rýchlik. Hádam má zabalené všetko čo potrebuje. No aj keď sa nemá poučovať, predsa mi nedalo. Evička, čisti si tam zuby. Vlak odišiel. Neviem či o dva alebo tri týždne sa brigádnici vrátili. Eva sa mi zdala milá, nejaká veselšia. Časom začala aj spomínať. Veľa si sa tam narobila? Dosť. No bol aj deň, keď som nebola jahody oberať. Nie? A čo si robila? No...no... niekto tam priniesol nejakú fľašu, a potom inakšiu, a potom ešte jednu. No a čo? Skúsila som z každej. Ach bože... Potom si sa vyspala a bolo dobre? Ani nie, oni zavolali pohotovosť. Naozaj? Kým prišla sanitka, išla som k umývadlu...spomenula som si...umyla som si zuby a..a... Teda tak sa mala na tej brigáde. Napriek negatívnej skúsenosti ani neskôr som sa nevyžívala v poučovaní. Keď sa dnes pozriem na moje deti, s úľavou si vydýchnem, že im až tak moje poučovanie nechýba.    napísané 24. februára 2015",2015-02-24 14:44:56,2015-09-07 19:27:54,palo4
161,6,palo4,FYZ,K,1,4 Priblíženie tretie: detaily,palo4,Vypocitana buducnost časť,2015-03-05 21:03:03,2016-01-26 18:35:18,palo4
164,128,eva,OHISTORY,A,2,(1970) Spokojnosť,Babka Evka,"Bolo krásne letné odpoludnie v Piešťanoch. Na nebi ani obláčik, bezvetrie. Blížila som sa parkom ku služobnému vchodu do múzea. So 4 mesačným Paľkom na rukách som vošla so kancelárie, kde pracoval Milanko. Chvíľu sme sa rozprávali, keď sa ozvalo klopanie na dvere.   Vstúpili dvaja starší páni v čiernych oblekoch, ktoré zrejme už dávno neobťažovala žehlička. Tváre mali opálené, vráskavé, vetrom ošĺahané, ruky upracované. Hovorili mierne archaickou stredoslovenčinou. Správali sa skromne. Rozprávali o tom, že pricestovali  z Kanady. Ak sa dobre pamätám, prišli z Toronta. Tam, v ďalekej krajine žijú ako dávni  slovenskí emigranti už dlho. Bolo ich veľa rodín, čo išli do sveta za prácou. Založili si robotnícky spolok. Schádzavali sa, spomínali na rodný kraj. Založili si aj slovenský časopis.  Teraz sa už časy zmenili. Mladí, nová generácia, zväčša od nich odišli, žijú inakšie,  už sú Kanaďania. Tí, čo ešte držia spolu, hlavne usporiadávajú pohreb, keď niektorý z nich umrie. A tiež sa starajú o vdovy. Už nemajú ani časopis. Teraz prišli 'do kraja' ako zástupcovia ich robotníckeho spolku.   Rakúsko-Uhorsko už neexistuje a tak prišli do Československa, do Prahy, priamo k ministrovi zahraničných vecí. Žiadali, aby k nim vyslal pána Horanského ako redaktora časopisu. Veĺmi si želajú, aby časopis nezanikol, lebo práve ten podporuje ich spolupatričnosť. Po zdĺhavých úradných vybavovaniach dostali súhlas k  legálnemu pobytu v Kanade pre žiadaného človeka. Toto všetko rozprávali.   My sme sa s úsmevom a prekvapením na seba pozreli. Ukázali sme na malé dieťa na mojich rukách. Nuž plat je tam malý, 3OO kanadských dolárov na mesiac. Budete mať možnosť aj inde si zarobiť. Nenalomili nás ani o milimeter. Tejto staršej generácie je nám ľúto, ale veríme, že tí mladší slovenskí Kanaďania sú so svojim životom spokojní. Keď páni z Kanady odišli, prechádzali sme sa popri Váhu a pocítili sme, že tu sme doma, že vôbec nemáme dobrodružné povahy, a tu sme spokojní.      napísané 14. marca 2015",2015-03-15 11:45:04,2016-05-28 20:18:02,palo4
165,128,eva,OHISTORY,A,2,(1987) Ján Lenčo,Babka Evka,"Stretla som sa s ním v Litfonde, v domove slovenských spisovateľov v Piešťanoch. Vysoký silný chlap. A pri ňom malá milá žienka. Manželka ako z knihy Roky v kine Úsmev. Pohľad na nich dvoch mi bol taký blízky, ako by som ich dávno poznala. {SPLIT} Aj moja mladosť dozrievala v tom istom žilinskom kine. Jeho názov v realite znel kino 'Úsvit'.Tam som prežívala dievčenské sny s Ginou Lolobrigidou v DeSicovým filmoch Chlieb, láska, fantázia... Nevedela som, že v premietacej kabíne sedí spisovateľ, alebo že nejaký spisovateľ sníva o tej kabíne. Na brehu Jadranu som sa zabávala s jeho knihou Rozpamätávanie. Aj ja som sa na všeličo rozpamätávala. A potom tie jeho myšlienky v ďalších knihách. Také blízke, také naše. A zaujali aj čitateľov v mnohých jazykoch. Pohľad rôznych ľudí na tú istú udalosť. Každý tú udalosť vysvetľuje inak, po svojom. Každý má svoju pravdu, každý prežíva iné súvislosti, má svoje pocity, svoj život.  Každý rozumie svojmu životu a vie vysvetliť svoje činy. Poznanie neprináša vždy šťastie.  Ľudské vzťahy a pocity sú v podstate tie isté v ktorejkoľvek dobe a v ktoromkoľvek spoločenskom postavení. Vždy je dôležitý návrat domov.Tak ako vtedy, keď autor pricestoval v koči s cestujúcimi z rôznych smerov a ciele ich ciest boli v rôznych mestách. Keď koč zastal na konečnej stanici, všetci boli vo vlastnom domovskom meste. Ján Lenčo bol pravdaže v Žiline. {SPLIT}  Aj ja z veľkej časti patrím do Žiliny. Krásne námestie s arkádami (Žilinčania hovoria s laubňami) a nie s morovým stĺpom, ale mariánskym. Neviem, či v čase vydania knihy bol mariánsky stĺp nežiadúci. Ale to je jedno. V tom čase boli všetky stĺpy vymenené. Žilinské Mariánske námestie a tá úžasná tržnica, ktorá dnes už nie je ani slabý odvar tej pestrej, životom pulzujúcej tržnice. Námestie a tržnica, tie sú - alebo boli? - iba v Žiline. Pre mňa okrem nich ešte rodinná hrobka na cintoríne s mojimi predkami. {SPLIT} Vtedy v Litfonde som Jánovi  Lenčovi nepovedala, že aj ja som prežívala mladosť v kine Úsvit. Škoda. Už ho nestretnem. Už mu to nepoviem. Možno by sa bol potešil. Ale ktovie. Vtedy veľká časť mládeže prežila svoje najkrajšie chvíle v kine. No 'čas vše mění...' Aj dnes mi je dobre s knihou Jána Lenču. A potom že slovenská literatúra nie je svetová. Je naša, je lepšia. Len nech my si k nej nájdeme cestu. Je v nej mnoho krásnych a múdrych myšlienok.Len ju treba čítať.     napísané 14. apríla 2015     Poznámka: hlavný vchod na žilinský cintorín bol v pokračovaní Legionárskej ulice, tam kde dnes stojí nové gymnázium. Budova pôvodného gymnázia je dnes jednou z budov Vysokej školy dopravnej. Na cintoríne v oblasti  za novým gymnáziom na pravej strane sa nachádza hrobka, ktorú dal postaviť Jozef Srnka, starý otec mojej mamy. Sú tam dva mramorové kríže. Prvá v hrobke bola pochovaná Mária Srnková, rodená Sečányiová, potom Jozef Srnka v rolu 1921. Potom je tam Štefan Botorče, môj opapa, JUDr.Viliam Botorče, mamin brat a jeho manželka Jozefina a mnoho ďalších. Neviem, kto tam bol pochovaný ako posledný. Nie je tam Ľudmila Botorče, najstaršia dcéra Jozefa Srnku, moja omama. Ona je pochovaná v Slávičom údolí v Bratislave spolu s mojimi rodičmi. Ja tam tiež nebudem, ja už mám pripravené miesto v Piešťanoch.  Aspoň raz za život navštívte hrobku v Žiline, aj keď tam ja nebudem, spomeňte si na svojich predkov..",2015-04-19 11:35:32,2015-11-10 19:27:06,palo4
167,128,eva,OHISTORY,A,2,(2015) Máj,eva,"Nie som dievča z dediny, nikdy mi mládenci nepostavili máj. Nikdy som nevidela, ako sa taký máj stavia. Ani som v žiaden prvomájový deň na ten nevztýčený strom nepomyslela. Napriek tomu si na mnoho prvomájových dní spomínam. Krátko po vojne sme sa s Edom v tento deň pozerali z okna. Videli sme sprievod mladých mužov prechádzať cez námestie na bicykloch. Kolesá mali ozdobené červeným krepovým papierom. Edo si želal ísť s nimi. Mama nám povedala, že my s nimi nepôjdeme, pretože my pôjdeme už čoskoro na procesiu na Božie telo. Po roku 1948 sprievody na prvého mája boli veľkolepejšie, pestrejšie. živšie. A povinné. Pracujúci, žiaci, študenti, družstevníci, športovci, ľudové a dychové kapely sa zišli na zhromaždišti.Mali vlajky, transparenty, portréty politikov,deti mali vlajky a mávatká. Továrne pripravili alegorické vozy, kde predvádzali svoje úspechy v práci.V centre mesta bola pripravená tribúna pre straníckych funkcionárov a úderníkov. Úderníci boli robotníci, ktorí prekračovali plán výroby o niekoľko desiatok percent.  Popred tribúnou prechádzal prvomájový sprievod. Ktorá skupina najhlasnejšie prevolávala heslá - napríklad Stalin-mier, Stalin, Gottwald, Široký, nech nám žijú naveky, alebo kto postáva na chodníku, nebuduje republiku -  najradostnejšie pochodovala, najveselšie spievala a oduševnene mávala svojim súdruhom na tribúne,  budúci rok išla v sprievode prvá. Preto my vysokoškoláci sme išli vždy poslední, lebo sme nepochodovali, iba prešľapovali z nohy na nohu. Bol už obed a my sme boli hladní a smädní. Ja som si rada zapisovala pohotovostnú službu na prvého mája, a tak som často nechodila do sprievodu. Keď sa stal primárom detského oddelenia dr.Chmelo, situácia sa zmenila. Dr. Chmelo prišiel cez vojnu o nohu, a tak s protézou nechcel pochodovať. Vtedy sa on zapísal do služby. Na najbližšej schôdzi riaditeľ nemocnice vyčital nášmu primárovi, že ho nevidel v prvomájovom sprievode. Primár sa musel polepšiť a sprievodu sa zúčastňovať. A tak som sa zas občas uliala zo sprievodu.  Boli aj také roky, že kto neprišiel do sprievodu, strhli mu dva dni z dovolenky. To sa mi nepáčilo. V tom roku veľmi pršalo. Milan zobral Vierku a ja som Evu na kočiariku pozakrývala pršiplášťom a išli sme. Nebolo to jednoduché, lebo na prvého mája mestská doprava nepremávala. Babke Horanskej sa prvomájové sprievody páčili. Ako žena z domácnosti nemala povinnosť zúčastniť sa sprievodu. Keď sprievod prechádzal cez Teplickú ulicu, vyšla na chodník. S úsmevom veselo mávala svojim známym v sprievode Komentovala to tak, že teraz je veru lepšie ako predtým, len keby náboženstvo nezakazovali. Dnes už nik prvý máj neprikazuje, ani nik náboženstvo nezakazuje.  A mne sa najviac páči, že som včera, v predvečer prvého mája videla, ako neďaleko môjho domu na pešej zóne šikovní mládenci vztýčili máj vysoký ako sedemposchodový dom. Navrchu je ovešaný rôznofarebnými stužkami a fľšou slivovice.Tak som sa predsa môjho mája dožila. Potom nám deti z dvoch vrakunských folklórnych súborov  zaspievali a zatancovali. Prežila som krásny tridsiaty apríl a ešte dnes prvého mája mám dobrú náladu.    napísané 1. mája 2015",2015-05-01 10:20:34,2016-03-25 14:57:00,palo4
168,128,eva,OHISTORY,A,2,(1976) Spomienka,eva,"V týchto dňoch som potrebovala opraviť žaluzie a vykonať údržbu plastových okien.Prišiel sympatický oknár so synom. Boli šikovní a práca im dobre odbúdala. Ten starší ma oslovoval 'vedúca'  a ten mladší 'teta'. Tá teta ma pobavila, doslova mi to bolo milé. A vyvolalo to vo mne spomienku na moju svokru. Babka Horanská bola dobrá žena. Pracovitá, neklebetila, prejavovala svoju starostlivosť ku každému a všade, kde bolo treba. Vyrastala na dedine, v Šalgočke. Jej rodičia boli v dedine vážení občania. Otec sa vyznal v koňoch, kupoval a predával ich, hovorilo sa tomu 'konský handliar'. Okrem toho v dedine strihal a holil mužov, a tak v ich dome a na dvore bolo vždy mnoho ľudí. S manželkou a šiestimi deťmi - Arankou, Karušou, Marčou, Marcelou, Jožkom a Pištom -  obrábali pole a vinicu. Keď prišiel čas a naskytla sa príležitosť, dcéru Máriu, teda budúcu Milankovu matku, poslali do hlohovského zámku do služby. Tu sa mladé dievča muselo obracať. Všeličomu sa aj priučila. A tiež poslúchala rady a odkazy od rodičov. Keď sa vydala do Slovenskej Vsi, aj tu, v novom prostredí musela bojovať o svoju dôstojnosť.Dobré meno  si medzi ženami získala vtedy, keď ich naučila zavárať ovocie a variť lekvár, lebo takéto zručnosti ešte na sever Slovenska nedorazili. Musela sa držať miestnej etikety. Napríklad  v kostole rodina Horanských mala vyhradené miesto v prvej lavici. Vlastne preto, lebo ju oni financovali, sedávali len v nej. Nesmierne ju trápilo, keď sa jej kňaz pri spovedi opýtal, prečo má len jedno dieťa. Ona vtedy tak túžila po druhom dieťati. Pravdivo odpovedala, že nevie. Neskôr v Piešťanoch si získala rešpekt medzi ženami ako domáca krajčírka. Šila šaty, blúzky,  sukne, veľa, rýchlo a lacno. Množstvo žien ku nej chodilo ešte aj vtedy, keď som sa ja ocitla v Piešťanoch. Vždy som v nej videla  dobrú žičlivú matku a starú matku, ktorá chce stále niečo získať pre svoje deti a vnúčatá materiálne ale aj vážnosťou v spoločnosti. Okrem toho, že bola pracovitá, každý týždeň podávala sazku - to bola lotéria. Túžila vyhrať veľkú výhru, za ktorú by kúpila sebe, Ľudke a mne kožuch. Keď v tých kožuchoch pôjdeme do kostola, všetci zataja dych a budú sledovať ako Horanské idú. Veľmi chcela, aby som mala u pacientov úspech. Keď som prvýkrát ordinovala vo Vrbovom, opýtala sa ma, koľko som mala pacientov. Očakávala, že poviem dvoch alebo troch. Nuž bola prekvapená, že som musela vybaviť 49 chorých detí. Naozaj bola dobrá, robila  pre nás čo len mohla. A koľko nám pomohla, keď bola Vierka chorá! Teraz som si na ňu s úsmevom spomenula, keď ma mladý remeselník oslovil teta. Babka Horanská raz v zime išla po ulici, mala oblečený hnedý kabát, na hlave mala šatku uviazanú pod bradou ako vždy, na nohách mala zimné filcové  topánky. To bolo bežné oblečenie pre staršiu ženu. Vtedy sa tiež nosili kožené čižmy na nízkom alebo vysokom opätku, a na hlave kožušinové čiapky. Vedľa nej zastalo auto a mladý muž ju oslovil 'Teta, ako sa ide ku hotelu Slovan?' Ona mu cestu ukázala a pridala  'Já nejsem teta, já sem pany'. Muž sa jej ospravedlnil. Keď nám toto porozprávala s úsmevom  sme prisvedčili, že ona je skutočne pani. A čo u nás nebývalo zvykom, štrngli sme si na to a na ňu.       napísané 25. júna 2015",2015-06-25 13:02:31,2015-09-07 19:21:08,palo4
171,128,eva,OHISTORY,A,2,(1961) Milanko a ja,eva,"Milanko bol učiteľom na jedenásťročnej strednej škole v Rajci. Jeho rodičia a sestra Ľudka žili v rodinnom dome v Piešťanoch. Časť prázdnin trávil ako vedúci v pionierskom tábore a časť na  návšteve u rodičov. Jeho otec vybral Piešťany pre svoju rodinu vtedy, keď musel opustiť svoju rodnú obec Slovenskú Ves, pretože bol kulak. Piešťany boli blízko Šalgočky, domovskej obce jeho manželky Márie.  Ja som bola prvýkrát v Piešťanoch ako žiačka 7. ročníka v pionierskom tábore.  Boli sme ubytovaní v základnej škole na Sihoti. A potom, keď som ukončila piaty ročník LF , dostala som umiestenku na letnú prax do nemocnice v Piešťanoch. Tam ma čakal môj osud.  Moja spolubývajúca medička Jitka mala známu na kúpeľnej liečbe  v liečebnom dome Hron a tá mala o niekoľko dní  ukončiť svoj pobyt v Piešťanoch. Chceli sa rozlúčiť na spoločenskom večierku v hoteli Slovan.  Jitka naliehala na mňa, aby  som išla aj ja na večierok. Nakoniec som sa dala presvedčiť.  V Slovane hrala živá hudba. Ocitla som sa s ďalšími asi 20 ženami pri jednom stole. Začala hrať hudba a muži nás brali do tanca. Prvý prišiel pre mňa taký nezaujímavý, že som ľutovala, že nie som doma. Potom prišiel iný, s kučerou nad čelom, s kučeravými očami a rečami. Že vraj aké som mala vysvedčenie, že mi rodičia dopriali prázdniny v Piešťanoch. Keď dostal otázku, aké mal on vysvedčenie, oznámil mi, že on také dievčatá ako som ja učí. No toto, ktovie čo ich učí... Potom chodil pre mňa na všetky tance. Pri predposlednom tanci si so mnou dohovoril schôdzku. Posledný tanec som tancovala s tým prvým tanečníkom. Tomu som schôdzku odmietla. Ten môj vytrvalý tanečník tancoval posledný tanec s dievčaťom, čo sedelo pri prvom stole pri parkete. S ňou tancoval aj prvý tanec. Mala zelené šaty a bola blondínka. Neskôr som sa dozvedela, že bola praktikantka  hotelovej školy. Keď sme odišli zo Slovanu, moju spolubývajúcu odprevádzal jej tanečník. Bol to dôstojník,  bol ubytovaný vo Vojenskom kúpeľnom ústave. Tade viedla aj moja cesta. V tom mieste nás predbehol môj tanečník. Bol v Slovane so svojim otcom. Neskôr som sa dozvedela,  že jeho otec rád chodil na tancovačky s kúpeľnými hostkami.Tento večer  na jeho návrh išiel Milan tancovať. Keď som prišla na druhý deň na schôdzku, môj včerajší tanečník bol opretý o zábradlie mostu cez Váh. Sadla som si na lavičku a pozerala som sa na rieku.O chvíľu sa začal mrviť, potom sa otočil, zbadal ma a prišiel ku mne. Nezamierili sme cez most, ako som očakávala, ale sme išli po vale popri rieke. Neskôr mi vysvetlil, že po moste sa už valilo to dievča zo Slovanu a nechcel, aby sme sa stretli. Jemu sa lepšie páčili modré šaty a také som mala ja. Na druhý deň sme sa znovu prechádzali, občas sme si sadli na lavičku a pochutnávali sme si na marhuliach čo priniesol zo rodičovskej záhrady. Nasledujúci večer sme išli do amfiteátra na operu. Ďalšie popoludnie sme sa prechádzali po Červenej veži. Rástli tam ovocné stromy a na nich boli dozreté čerešne. Išli okolo dve Nemky, zrejme kúpeľné hostky. Vyliezol na strom, natrhal čerešne a ponúkol aj tie dámy. Skončila sa moja prax, aj jemu prázdniny. Milanko na mňa nezabudol, ani ja naňho.    napísané 16.septembra 2008, doplnené 5.októbra 2015",2015-10-05 10:19:33,2016-05-15 08:35:49,palo4
172,61,eva,OHISTORY,A,3,Sečényiovská nadácia,eva,"Od vnuka Gizi- néni Petra Drobného som sa dozvedela, že existovala sečényiovská nadácia. Bola určená pre dcéry na veno a pre synov na štúdium. Gizi-néni z nej vraj ako posledná dcéra čerpala.  Doplnené 25. mája 2015.",2015-10-18 09:51:25,2016-01-05 20:13:10,palo4
173,117,eva,OHISTORY,A,3,O železničných režinkách,eva,"Otcovi rodičia mali železničné režinky, pretože starý otec pracoval na železnici, mal na starosti údržbu trate od Ružomberka do Mikuláša, asi so 4O. chlapmi. Mamini rodičia mali režinku, lebo opapa bol poštovým úradníkom - telegrafistom. Železnice a pošta boli pod jedným ministerstvom.",2015-10-18 10:25:28,2015-10-18 10:26:11,eva
174,120,eva,OHISTORY,A,3,Emanuel Teodor Bohm,eva,"RNDr. Emanuel Teodor Bohm sa narodil roku 1909 v Martine - Priekope, zomrel roku 1990 v New - Yorku, kam emigroval roku 1954. Bol chemik, politik, vydavateľ, bojovník za národné a ľudské práva Slovákov. Je pochovaný na národnom cintoríne v Martine aj s manželkou Máriou, rodenou Dziakovou. Okrem mnohých publikácií a kníh napísal aj knihu / nadpis doplním / vydanú Maticou slovenskou, v nej opisuje svoje štúdiá a činnosť ako podpredseda Svetového kongresu Slovákov, v prvej kapitole sa venuje svojej rodine doplnenej niekoľkými fotografiami.  Tú knihu som darovala Vašovi, keď bol na návšteve a na nadpis sa nepamätám. On mi však napíše.  Nadpis knihy: V boji o holú národnú existenciu. Bratislava 2OOO.  Doplnené 3. augusta 2O15.",2015-10-18 10:29:42,2015-10-18 10:30:34,eva
175,108,eva,OHISTORY,A,3,Oneskorené priznanie Vaša Pančušku,eva,"Dňa 3. marca 2015 mi môj brat Václav napísal z Toronta::  Ahoj Evka, postupne čitam tvoje rozprávanie a spomienky. Dnes som dospel ku krištalkam. Na ten prípad si mierne spomínam. Išlo o získanie sluchátok zo starých telefónov. Našli sme ich s ďalšímí chlapcami nie v železničných vozňoch, ale v skadišti starých telefónov. Bolo to v oblasti veľkej stanice. Raz som takú krištalku urobil v zápalkovej krabičke, aj to išlo na akúsi výstavu ručných prác. V zápalkovej krabici z jednej strany bolo treba zapojiť anténu - teda kus drótu - a z druhej strany slúchadlo. Chytilo to najbližšiu rozhlasovú stanicu. Tvoje spomienky sú zaujímavé. Snažil som sa nájsť Železnô, nie s úspechom. Napíš mi najbližšie položenú dedinu. Pozdravujem celú Bratislavu. Vašo.  doplnené 16. marca 2015",2015-10-18 10:34:48,2015-10-18 10:35:48,eva
176,65,eva,OHISTORY,A,3,Ešte o PTP,eva,"PTP- to bola súčasť armády ako ženijné oddiely. Tam v podstate izolovali na neurčitý čas osoby 'nespoľahlivé', politicky neangažovaných, bývalých buržujov, nepriateľov socialistického štátu Keď otca po dvoch rokoch prepúšťali, povedali mu, že jeho kádrový materiál sa stratil. Tak nevieme, prečo tie dva roky nebol s nami a nemali sme od neho žiadne peniaze. Vtedy sa nám veru ťažko žilo.",2015-10-18 11:01:44,2016-04-24 21:07:42,palo4
177,65,eva,OHISTORY,A,3,Spomienky po rokoch,eva,"6. septembra 2015. Dnes sme si s Edom prezerali krásne fotografie Vysokých a Nízkych Tatier a naše spomienky zablúdili na výlet s naším otcom po hrebeni Derešov. Edo si najviac spomínal na tie nádherné výhľady do diaľky na všetky strany. Tiež na to, že keď sme sa blížili k horárni, kde sme potom spali, mladé dievča blízko horárne sa skláňalo nad čerstvým hrobom. Práve na tom mieste pred niekoľkými dňami zomrela jej matka. Edovi sa dievča páčilo a tiež ju chcel potešiť a tak si s ňou nejaký čas dopisoval.",2015-10-18 11:02:42,2015-10-18 11:03:31,eva
178,105,eva,OHISTORY,A,3,Železná opona na Devíne,eva,"Devín a vrch Devínska kobyla boli v oblasti prísne stráženého hraničného pásma, kde bol vstup zakázaný -tak zvaná železná opona. Len v rokoch 1960 a 1961 bol vstup povolený.",2015-10-18 11:11:02,2015-10-18 11:11:34,eva
179,56,palo4,OHISTORY,A,1,Pavol,palo4,"{IMAGE, 121, , 55%} Tu snáď dakedy v budúcnosti, keď zmúdrie, budú príbehy Pavla Horanského.  Jeho charakteristiku napíšem, až keď bude jasné, čo je zač.",2015-10-18 21:14:03,2016-05-15 19:03:23,palo4
180,179,palo4,OHISTORY,K,2,(1982-1989) Moje letecké roky,palo4,New item from ID 179,2015-10-20 19:04:18,2015-10-20 19:05:30,palo4
181,179,palo4,OHISTORY,K,2,(1984) Výlet do neznáma,palo4,New item from ID 180,2015-10-20 19:06:15,2015-10-20 19:08:20,palo4
182,179,palo4,OHISTORY,K,2,(1981) Ako sme chytali ryby,palo4,"{IMAGE, 177, , 60%} {IMAGE, 178, , 60%} {IMAGE, 179, , 60%} {IMAGE, 180, , 60%}",2015-10-20 19:09:56,2016-05-15 18:05:10,palo4
183,179,palo4,OHISTORY,A,2,(1973-2015) Moje Tatry,palo4,"Na dávne detstvo mám viacero spomienok.  Ako sme sa zo škôlky chodili doobeda hrať ku skladu paliva a munície piešťanského letiska a vojaci - chlapci na základnej vojenskej službe - nám dávali odznačiky. Cestou sme pri prechode cez železničné priecestie zborovo kričali aj s pani vychovávateľkou na lenivého výhybkára aby nám zdvihol závory. Ako som sa bál, keď dedko naložil uhlie do pece a v potrubí začalo búchať akoby sa mal celý dom zrútiť. Ako sme v škôlke nacvičovali nasadenie a použitie detskej plynovej masky - vyzeralo to ako pochod mimozemských slonov.  Ale moja najvýraznejšia spomienka sa neviaže na domov. Je to spomienka na Tatry. Presnejšie na Vysoké Tatry. {SPLIT} {IMAGE, 110, , 30%, right} Naši rodičia mali Tatry veľmi radi, dokonca tam strávili svoje {LINK, 114, medové týždne.} Zobrali nás tam veľmi skoro. Loďkami na Štrbskom Plese som bol nadšený a do lanovky na Skalnaté Pleso som sa zamiloval na prvú jazdu. Moja sestra Eva sa lanovky trochu bála, pretože raz videla, ako sa lanovka uvoľnila z ťažného lana a kĺzala sa na nosnom lane nadol. Tatry ma ohúrili svojou majestátnou výškou a nekonečnými, hlbokými ihličnatými lesmi. Dnes už tie lesy nikoho neohúria ani nedojmú - zničila ich víchrica z 19. novembra 2004. Až po viacerých rokoch som sa dozvedel, že víchrice v Tatrách sú pravidelný fenomén a lesy vysadené ľuďmi na začiatku 20. storočia nikdy nemali šancu na prežitie. Keď som však videl tú spúšť, mal som pocit, ako by mi odišiel niekto blízky. Na Skalnatom Plese, v astronomickom observatóriu, slúžil priateľ našich rodičov pán Milan Antal z Piešťan. Vtedy som neocenil pohľad cez astronomický ďalekohľad, ale doteraz si pamätám, ako nás vozil na jeho montáži ako na obrovskom kolotoči. {SPLIT} Ako plynuli roky, stále sme chodili do Tatier, najčastejšie ja s otcom, keď sme išli pozrieť príbuzných do Slovenskej Vsi. Raz celý čas pršalo, tak sme sa nedostali ani na magistrálu. Už sme boli na spiatočnej ceste, keď sa vyčasilo a z auta sme pozorovali modré nebo nad Lomnickým štítom.  Otec náhle stočil volant a šli sme k lanovke. Pri údolnej stanici bolo asi tisíc nervóznych ľudí a lanovka nepremávala kvôli silnému vetru. Otec pohľadom zhodnotil situáciu, dal mi obvyklý pokyn aby som mlčal, a vyrazili sme rovno na nástupište. Predpokladám, že sme si ani nekúpili lístky. Skončilo sa to tak, že sa skamarátil s vlekármi a keď vypravili ako prvú poštovú kabínu, boli sme v nej okrem pošty aj my a mierili sme na Lomničák.  Na Lomnickom štíte je málo miesta, a tak je tam doba pobytu turistov presne vymedzená, tuším niečo okolo hodiny. Lenže otec vyhlásil, že aj on je zo SAV a prišiel navštíviť svojich kolegov astronómov. Bola to čiastočne pravda - bol naozaj výskumníkom SAV, ale zo sociologického ústavu a o hviezdach vedel asi len z básní. Vtedy mi astronómovia poukazovali všetky prístroje, ďalekohľady aj koronograf, vysvetlili pozorovacie postupy a nakoniec nás zaviedli na strechu, kde sa posťažovali na popukanú izoláciu, ktorou im zatekalo do pracovní. Keď sme sa vracali, odprevádzali nás ako starí kamaráti. {SPLIT} {IMAGE, 112, , 40%,} Počas vysokej školy som bol na dvoch trojtýždňových pobytoch v kúpeľoch Štôla. Štôla leží presne v strede Tatier a na zastávku električky Vyšné Hágy sa dá dostať za 20 minút rýchlej chôdze - je to perfektné štartovacie miesto všetkých vysokohorských túr. Na druhom pobyte bol so mnou aj môj veľmi dobrý priateľ Martin Hluchý. Prechodili sme spolu Tatry od Troch Studničiek po Ždiar.  Pri prechode Bystrým Sedlom sme chceli vystúpiť aj na Furkotský štít - veď je to len zopár metrov od chodníka. Lenže to by nesmela byť hmla ako mlieko. Tak sme stúpali a stúpali a chodník sa zužoval a krútil, a keď sme stretli skutočných horolezcov s lanami a čakanmi, čo na nás nechápavo pozerali, hrdinsky sme ich pozdravili a sebaisto pokračovali ďalej. Nakoniec nám nohy viseli každá do inej doliny a hrebeň sa nám nepríjemne zarýval do pozadia. Tipujem, že sme sa dostali až kamsi za Hrubý Vrch. {SPLIT} {IMAGE, 113, , 30%, right } Tatry ma neopustili ani keď už sme boli dvaja - s mojou ženou Ľubkou. Času sme ako zamestnaní mali už menej, ale zopár krát sme sa na výlet dostali. Počas leta sme zvyčajne boli na chate Ľubkiných rodičov na Branisku a cesta okolo Tatier nás vždy vábila vybehnúť aspoň na magistrálu. Najviac smutnokrásny bol týždeň pred mojím nástupom na povinnú vojenskú službu. V predtuche odlúčenia sme snažili navštíviť tie najkrajšie miesta a tak sme nemohli vynechať ani Rysy. Ten rok bol naozaj nepríjemný, ale návrat domov sme oslávili výletom do hôr. Neboli to síce Vysoké ale Západné Tatry - Roháče. Prešli sme ich hrebeň začiatkom novembra, keď na skalách už bola hrubá námraza. Za Volovcom sme pod Ostrým Roháčom naďabili na zájazd z Trenčína, kde slečny (?) mali na nohách sandále, v očiach slzy a na perách otázku, či majú ísť ďalej alebo sa vrátiť. Dôrazne sme im odporúčali návrat, do ktorého sa im nechcelo - kĺzať sa nadol zľadovatelým svahom je oveľa nepríjemnešie ako stúpať nahor. Keď sme o pár hodín prechádzali okolo parkoviska, našli sme ich tam. Tento návrat bol naozaj šťastný. {SPLIT} {IMAGE, 114, , 50%,} Keď sa nám narodil prvý syn, prevrátilo nám to život. Na mnohé veci už jednoducho nebol čas a Tatry, žiaľ, patrili medzi ne. Vždy som vedel, že raz ukážem aké krásne sú Tatry mojím deťom, tak ako im ukážem všetky ostatné veci a bytosti na ktorých mi záleží - ale na ten deň som si musel počkať veľmi dlho. Stále sa vyskytli nejaké dobré dôvody, prečo neísť vysoko na hrebeň a vidieť starosti všedného dňa z tej správnej perspektívy. {SPLIT} {IMAGE, 115, , 50%,} Napriek okolnostiam sme ale nikdy s Tatrami na seba nezabudli. Pripomenuli sa, keď som sa v nedeľu večer vracal vlakom z Košíc, kde som nechal rodinu na prázdninách, a v okne vlaku sa predviedli raz v šikmom svetle zapadajúceho Slnka, inokedy na pozadí hrozivého kumulonimbu hroziaceho potopou. A my sme sa ich letmo dotýkali krátkymi návštevami Štrbského Plesa alebo Belianskej Jaskyne. Vždy sme o sebe vedeli a vnímali, že ten druhý tam niekde existuje a čaká. {SPLIT} Jednu jar sme dostali od Ľubkiných rodičov darček - mohli sme ísť na víkend bez detí. Vybrali sme sa na Hrebienok, na Bilíkovu chatu. Bolo to ešte vlastne len predjarie so zahmlenými ránami a veľkou vrstvou námrazy na skalách magistrály. Prešli sme ju na Skalnaté Pleso a späť a vôbec nám nechýbali davy letných turistov ani výpravy uponáhľaných výletníkov. {SPLIT} {IMAGE, 120, , 50%,} Osobitú atmosféru mali naše krátke výlety do Tatier s ujom Vašom. Vašo je brat mojej mamy a od roku 1969 žije v Kanade. Hneď, ako to bolo možné, po revolúcii nás prišiel pozrieť. Pamätám sa, ako som šiel po prvý krát do Rakúska, na letisko Schwechat, čakať mne neznámeho človeka. Ako sa zdalo neuveriteľné, že je možné prejsť cez hranicu do západného sveta, tak jednoducho a samozrejme. Všetko tam bolo iné ako u nás, ešte aj čiary na ceste neboli biele ale žlté. Našťastie všetko dobre dopadlo a neskôr sme sa s Vašom stali dobrými priateľmi. Možno aj preto nás požiadal, aby sme ho sprevádzali na túru do Tatier, na ktoré nemohol zabudnúť. Stal sa z toho skoro zvyk, že keď prišiel z Kanady, šlo sa na výlet do hôr. Raz to boli Rysy, inokedy Kriváň, ale navštívili sme aj Roháče. Potom výlety postupne prestali, asi sa stali príliš únavné. {SPLIT} {IMAGE, 118, , 50%, right} Prešlo sedemnásť rokov, čo sa narodil Marek.  A nakoniec prišiel čas, aby sme vyrazili na hrebeň s Marekom a Miškom. Ľubka si v ten rok na jar roztrhla väzy v kolene a tak šla s Maxom a jej rodičmi lanovkou na Skalnaté Pleso. Nahor nás sprevádzali Zuzka s Hugom. V to leto som sa vrátil späť do Tatier a zdalo sa mi, ako by sa za tie roky celkom zmenšili. Prechádzali sme z doliny do doliny akoby sme prechádzali z izby do izby v našom dome. V údolí Tatier boli zmeny celkom iné - a poriadne viditeľné. Pribudli hotely pre boháčov, s golfovými trávnikmi pri vjazde do garáží pre drahé autá. A tiež spustli priestranstvá tatranských osád, o ktoré sa zrazu nemal kto starať. Tak sa Tatry rozdelili na luxusné a chudobné. {SPLIT}",2015-10-20 19:11:26,2015-11-30 19:23:57,palo4
184,179,palo4,OHISTORY,A,2,(1975) O tajomných vežiach,palo4,"V živote každého z nás sa vyskytujú veže pevné a tajomné. Do niektorých z nich môžeme utiecť pred svetom a iné sa pred nami týčia, ozrutné, ochromujúce vôľu až k nečinu. Málokedy sú však viditeľné voľným okom, dajú sa len nahmatať ako nástojčivo sa opakujúce uzlíky na toku života. Niekedy, raz za čas kým sa človeku vymenia všetky kosti v tele, vystúpia na povrch sveta. {SPLIT} Dve z mojich veží sú pevne spojené s hradmi-dvojičkami Čachtice a Tematín.  {SPLIT}  {IMAGE, 182, , 40%} Keď som prvýkrát navštívil Čachtice, bol som otrávený. Rodičia s priateľmi si vymysleli rodinný výlet. Prišli sme autom až pod hrad - vtedy sa to ešte smelo - a mne sa vôbec nechcelo vyjsť ani pár metrov k hradnej bráne. Keď má človek 5 rokov, myslí si o nápadoch rodičov svoje. Ale stal sa ten zázrak, ako v mnohých iných prípadoch, kedy po prvom odmietaní a nezáujme pochopil som niečo z krásy toho druhého a tá trocha stačila, aby sa mi usadil v srdci a ja som sa k hradu vracal opäť a znova.  Preliezol som ten hrad snáď stokrát, vliezol do každej diery, vystúpil na každý kameň, hľadal tajné podzemné chodby. Ako plynul čas, aj môj vzťah k nemu sa menil. Už som ho nechcel rozobrať na kúsky ako hodinár skúmajúci neznáme hodinky, začal som k nemu chodiť ako k priateľovi. Už ani nebolo potrebné aby som doň vstupoval, stačilo byť len nablízku a vedieť, že tam je. Sedávali sme s otcom na malej plošinke pod hradom a dívali sa do údolia ako sa pomaly prepadáva do šera, zapínajú sa prvé svetlá a z kostolných veží nám chladnúci vzduch prinášal odbíjanie zvonov. Vlastne sme ani nič nehovorili. {SPLIT} {IMAGE, 181, , 35%, right} Tematín - to bol ten vzdialený a nedosiahnuteľný. Vídaval som ho sediac pod Čachtickým hradom a delila nás rieka a tmavý les a diaľka. Tematín bol spojený s prekonávaním prekážok. Prvú som prekonal odhaliac, že vzdialenosť medzi nami je len v mojich obavách a keď som ju premohol, mohol som k nemu voľne prichádzať. Druhýkrát som prekonal svoje obavy a ostych, keď na naše ruky prvýkrát dotkli tam na lúke medzi prvosienkami pod hradnou vežou. A Ľubka už nebola ako hviezda na oblohe ale bola zrazu celkom blízko. {SPLIT} Raz - to už sme boli svoji - robili sme s Ľubkou zásobovačov pre tábor našich priateľov. Tábor bol na Bezovci a jednu noc sme zobrali najodvážnejšie deti na nočný pochod k Tematínu. Bolo to napínavé, decká sa báli tmy a my sme sa báli o deti. Napokon sme sa  nestratili, našli východ z lesa a mierili sme k hradu. Zrazu sa ozvalo 'Stoj!' a okolo nás boli praví rytieri v skutočnom brnení. Keď sme vyjednali podmienky prímeria - bolo to hneď - tak nás pozvali k polnočnej hostine k ohňu, kde sme sa rozprávali o samých krásnych a rytierskych veciach. Ráno nám vyrazili pravé dukáty z hliníka a po potvrdení priateľských zmlúv sme sa pobrali späť do tábora. Ten dukát by ešte stále mal byť v našej truhličke na cennosti.  {SPLIT} {IMAGE, 183, , 40%} Hrady sú ako pevnosti vo vlnách času, stoja celé ľudské veky, len nás začal ten čas splavovať preč. No nezabúdali sme na nich. Bolo to keď sme sa učili prekonávať vzdialenosti medzi nami, boli svatby a boli prvé deti.  Vybrali sme sa s Martinom a Inkou spojiť aj tieto dva hrady - svetlom. Ich sme odviezli k Tematínu a my sme sa vybrali na Čachtice. Obzor sa ponoril do tmy a my sme čakali, či sa niekde v diaľke nezablysne lúč svetla. Vtedy ešte nikto nemal mobil a tak nezostávalo len čakať. Nevedeli sme ani, či sa v tej tme dívame na správne miesto. Nakoniec sme sa dočkali a zjavilo sa svetlo.  A Tematín nám opäť postavil prekážku a naučil, ako veľmi ťažko sa komunikuje ľuďom ak je medzi nami priepasť a ani nevieme odhadnúť kedy treba vysielať a kedy načúvať, aj keď máme dobré úmysly a teóriu morzeovky ovládame. {SPLIT}  {IMAGE, 184, , 50%, right} Hrady, hoci vzdorujúce, sa tiež menili. Ružice ich klenieb a okvetné lístky balkónov odkvitali. Opúšťalo ich krajkovie cimburí a do stáleho šera tajomstiev v hlbokých sieňach preniklo svetlo. Videli sme, ako sa na starosť stávajú jednoduchšie a postavené skôr zo svetla ako z kameňa. Prichádzali sme k nim s našimi priateľmi ako sa prichádza k starým rodičom, keď im chceme ukázať vnukov.  Ale vnuci nikdy nevidia v starých rodičoch to, čo v nich vidia ich rodičia. Pretože pohľad dieťaťa skúma vonkajší svet, ale svetlo v očiach dospelého dopadá na farebnú škvrnu spomienok ktoré sa ozývajú v jeho vnútri.  {IMAGE, 187, , 40% } Aj naše deti už videli tie veže, ale nie sú to ich veže. Ich veže sú napísané na stránke ich vlastného času, kam nikto cudzí nemá prístup. {SPLIT}  Náš ostatný piknik na Čachticiach bol veselý. Urobili sme si oheň, opiekli mäso, syry. Hrali sme na lúke hry a oblaky nad nami k nám boli láskavé. Nakoniec nás napadlo, že by sa do nášho nového domu, ktorý sa len nedávno zbavil lešenia, hodil aj kúsok minulosti. Tá minulosť bola už vtedy poriadne ťažká a riadne sme sa natrápili, kým sme ju dostali do auta. Obávam sa, že dnes s minulosťou už nepohnem ani o milimeter. Ten kameň nájdeš u nás v záhrade, kde zabraňuje spadnúť zvedavým deťom do vodovodnej šachty. {SPLIT}  Teraz ich vídavam z diaľnice, keď ideme okolo na Branisko alebo sa vraciame domov. Možno sa tam niekedy zastavím, ale bude to iné.  Čas týchto veží uplynul. {IMAGE, 186, , 100%}",2015-10-20 19:16:36,2016-05-22 10:47:32,palo4
185,179,palo4,OHISTORY,A,2,(1975) Kde diverzanti ?,palo4,"{IMAGE, 126, , 50%, } Našu prvú cestu k moru plánovali rodičia spolu s priateľmi z karavanklubu Bednárikovcami možno rok.  U nás doma to vtedy vyzeralo skoro ako v mapovom kabinete kráľovskej zemepisnej spoločnosti. Bolo to nádherné a vzrušujúce - všetky tie veľké mapy, pokrývajúce stoly a dlážku, názvy cudzích miest a farebné čiary ciest a riek. Nekonečné debaty o výhodách a nevýhodách rôznych možností a zvažovania, ktorá z nich je najlepšia. Nákup mäsa a zháňanie stroja na výrobu konzerv. Naťahovanie s úradmi a zdôvodňovanie a prosenie a vybavovanie všetkých možných aj nemožných povolení.  Iba ubytovanie bolo všetkým jasné - ľudia z karavanklubu spia v karavanoch. My sme si náš karavan kúpili, ale ujo Bednárik si ako skutočný nadšenec svoj navrhol a vyrobil sám. Vlastne si ich urobil niekoľko.  {SPLIT} Mal som päť rokov a myslel som, že sa tej cesty nedočkám, lebo na niečo zabudneme alebo ochorieme alebo sa stane nejaká iná katastrofa (toto mi zostalo podnes.) Môj otec bol strašný chaotik, a keď sme boli v Komárne na hraniciach zistil, že zabudol odovzdať vojenskú knižku. Socialistické štáty robili so všetkým strašné tajnosti a považovali za nesmierne tajomstvo, že je niekto podporučík v zálohe a slúžil u pešiakov. Lenže neodovzdáš - neopustíš krajinu, a celá výprava je... kdesi. Mama za tú hodinu, čo otec telefonoval z colnice všetkým kamarátom a kamarátom kamarátov nehla ani brvou. Nakoniec to dokázal, a akýsi dôstojník telefonicky povolil výjazd z republiky. {SPLIT} Ťahanie nebrzdeného prívesu ľahkým a slabo motorovaným autom bez posilňovača bŕzd má svoje čaro. Najmä ak šofér nie je veľmi dobrý vo fyzike. Prvú výstrahu sme dostali v Budapešti na príjazdovej štvorprúdovej ceste. Auto pred nami náhle pribrzdilo, otec dupol na brzdu - a nič. Rútili sme sa ďalej, ako by sa nič nedialo. Otec strhol volant doprava, do susedného pruhu. Ten náklaďák vpravo bol našťastie zopár metrov za nami a iba štrajchol príves, tak nás nepochovávali po maďarsky. {SPLIT}  K moru sme cestovali cez rumunskú Bukurešť a Brašov do Bulharska. Bola to dlhá cesta, ktorú predlžovali nekonečné rady na hraniciach. Bukurešť na mňa neurobila dojem, o niečo viac si pamätám Brašov. Myslím, že sme dokonca pri Brašove spali, lebo cesta trvala dva dni. Z Rumunska mám iba nejasný pocit veľkej chudoby a stiesnenej atmosféry. Vtedy sme ako cudzinci o Securitate nič nevedeli, ale už vtedy dusila celú krajinu. {SPLIT}  {IMAGE, 125, , 40%, right } Nakoniec sme to more uvideli. Zakempovali sme v Sozopole, mestečku na juhu krajiny. Južnejšie leží už len Achtopol a hranica s Tureckom. Nemohol som uveriť, že sme docestovali až tak ďaleko, že na vlastné oči vidíme Turecko.  Sozopol bolo príjemné mestečko, kam sme chodievali ráno na nákupy. Ujo Bednárik a otec sa dlho odhodlávali prejsť na trh pešo popri mori, pretože v ceste im ležala nudistická pláž. Nakoniec zvedavosť zvíťazila a vyrazili. Keď sa vrátili, otec bol sklamaný. Boli tam vraj len staré škaredé nemky, ktoré na nich zazerali, lebo boli oblečení. Jedna na nich začala kričať, tak si otec stiahol pred ňou nohavice, ona zmĺkla a tak sa zase obliekol a mohli pokračovať v ceste. Čo si z toho vymyslel, neviem. Keď sme neskôr boli v Juhoslávii, nudistické pláže tam boli úplne normálne a bežne sme sa tam chodili kúpať. {SPLIT} {IMAGE, 55, , 40%, } Otec bol zvyknutý ako pracovník vlastivedného múzea chodiť po dedinách a skupovať staré veci. Podnikol zopár takýchto výjazdov aj s mamou, a hoci nevedeli reč, podarilo sa im za ten krátky čas kúpiť dve krásne ikony, jednu drevenú aj s veľkým rámom a druhú maľovanú na skle. Okrem toho aj viacero kusov starej keramiky. V Burgase sme si potom s veľkým prekvapením pozreli 'vzácne zbierky ľudového umenia', kde mali vystavené podobné predmety možno aj horšej kvality. {SPLIT} Colníci na hraniciach boli veľmi prísni. Prekvapovalo ma to, veď sme všetci boli zo spriatelených krajín socialistického tábora. Bál som sa ich a krčil na zadnom sedadle, aby ma nevideli.  Náš karavan bol rozkladací, čo bolo nezvyčajné. Všetci colníci chceli vidieť ako to funguje, tak sme príves rozkladali a skladali na každej hranici - vraj 'diverzant, diverzant' - a tak sme dokazovali, že žiadneho diverzanta nevezieme. Ale keď sme ho už rozložili, colníci len mávli rukou a nenamáhali sa preskúmať vnútro. To bolo naše šťastie, lebo tam v náhradných pneumatikách ležala starožitná keramika a ikony. Hoci som bol malý, uvedomoval som si to nebezpečenstvo, ale otec asi nie. Bolo to už dávno po tejto ceste, keď zrazu začal vykladať aké sme mali šťastie, že tie veci boli celkom nezakryté a na očiach a nenašli ich.  {SPLIT} Otec bol postrach poisťovne. Mal na auto jednu z posledných poistiek bez spoluúčasti čo bohato využíval, lebo nebol dobrý šofér. Ako roky bežali, jeho jediný žigulík sa obnovoval ako nezmar. Jednoducho nestihol zhrdzavieť ani sa pokaziť, lebo v ňom neustále niečo bolo nabúrané a vymenené.  Mal už v poisťovni vybudovanú takú povesť, že keď sme sa vrátili z Bulharska domov, prišli nás páni z poisťovne osobne privítať až k nám do bytu. Pravda, prišli skôr nenápadne zisťovať, čo bude tá naša dovolenka poisťovňu stáť. Pamätám sa na ich nefalšovaný úžas, že to bude iba ten jeden škrabanec z Budapešti. Keď sa za nimi zavreli dvere, vedeli sme, že sme už definitívne doma.",2015-10-20 19:42:23,2015-11-29 19:49:41,palo4
186,179,palo4,OHISTORY,K,2,"(1976) Uško, Bohuško a kristiánky",palo4,"{IMAGE, 162, , 40%} {IMAGE, 163, , 40%} {IMAGE, 168, , 60%}",2015-10-20 19:43:40,2016-05-15 16:33:27,palo4
187,179,palo4,OHISTORY,K,2,(1977) Južná Morava a iné zámky,palo4,"{IMAGE, 165, , 60%} {IMAGE, 166, , 60%} {IMAGE, 80, , 60%}",2015-10-20 19:44:23,2016-05-15 16:20:24,palo4
188,179,palo4,OHISTORY,K,2,(1979) Hellov stroj,palo4,"{IMAGE, 167, , 60%} {IMAGE, 169, , 60%} {IMAGE, 170, , 60%} {IMAGE, 171, , 60%} {IMAGE, 172, , 60%} {IMAGE, 173, , 60%} {IMAGE, 174, , 60%} {IMAGE, 175, , 60%} {IMAGE, 176, , 60%}",2015-10-20 19:45:34,2016-05-15 17:52:40,palo4
189,179,palo4,OHISTORY,K,2,"(1981, 1983) Juhoslávia !",palo4,New item from ID 188,2015-10-20 19:47:20,2015-10-20 19:49:00,palo4
190,179,palo4,OHISTORY,K,2,(1985) 100 jarných kilometrov,palo4,New item from ID 189,2015-10-20 19:50:09,2015-10-20 19:50:34,palo4
191,179,palo4,OHISTORY,K,2,"(1985) Moje hlavné mesto, navždy",palo4,New item from ID 190,2015-10-20 19:51:22,2015-10-20 19:51:50,palo4
192,179,palo4,OHISTORY,K,2,(1985-1988) Ako sme sa stali dospelí,palo4,New item from ID 191,2015-10-20 19:53:19,2015-10-20 19:53:57,palo4
193,179,palo4,OHISTORY,K,2,(1988) Oslava pod šírym nebom,palo4,"{IMAGE, 24, , 30%, } {SPLIT} {IMAGE, 93, , 30%, right} {SPLIT} {IMAGE, 122, , 30%, right} {SPLIT} {IMAGE, 123, , 30%, right} {SPLIT} {IMAGE, 124, , 30%, right}",2015-10-20 19:55:15,2015-11-28 18:05:20,palo4
194,179,palo4,OHISTORY,K,2,(1989) Nežná,palo4,"{IMAGE, 90, , 98%, } {SPLIT} {IMAGE, 91, , 98%, } {SPLIT}",2015-10-20 19:56:36,2015-12-13 16:34:35,palo4
195,179,palo4,OHISTORY,K,2,(1990) Veľké nádeje,palo4,New item from ID 194,2015-10-20 19:57:42,2015-11-17 13:48:13,palo4
196,179,palo4,OHISTORY,K,2,"(1991) Stretká, krúžky, kluby...",palo4,New item from ID 195,2015-10-20 19:59:18,2015-10-20 19:59:41,palo4
197,179,palo4,OHISTORY,K,2,(1992) Búrky v nebi i v duši,palo4,New item from ID 196,2015-10-20 20:00:39,2015-10-20 20:01:00,palo4
198,179,palo4,OHISTORY,K,2,(1993) Rok zázrakov,palo4,New item from ID 197,2015-10-20 20:01:57,2015-10-20 20:02:12,palo4
199,179,palo4,OHISTORY,K,2,(1994) Stretnutie s Tolkienom,palo4,New item from ID 198,2015-10-20 20:03:14,2015-10-20 20:03:30,palo4
200,179,palo4,OHISTORY,K,2,(1994) Polia Elyzejské,palo4,New item from ID 199,2015-10-20 20:04:43,2015-10-20 20:05:00,palo4
201,179,palo4,OHISTORY,K,2,(1996) Posledný pred vojnou,palo4,New item from ID 200,2015-10-20 20:06:44,2015-10-20 20:07:30,palo4
202,179,palo4,OHISTORY,K,2,(1997) Čakanie,palo4,New item from ID 201,2015-10-20 20:08:06,2015-10-20 20:08:25,palo4
203,179,palo4,OHISTORY,K,2,(1998) Kryštof ?,palo4,New item from ID 202,2015-10-20 20:09:03,2015-10-20 20:11:44,palo4
204,179,palo4,OHISTORY,K,2,"(2000) Rabac, Tre Cime a vírus tisícročia",palo4,New item from ID 203,2015-10-20 20:13:30,2015-10-20 20:14:40,palo4
205,179,palo4,OHISTORY,K,2,(2001),palo4,New item from ID 204,2015-10-20 20:16:25,2015-10-20 20:17:10,palo4
206,179,palo4,OHISTORY,K,2,(2002) O vzťahoch a ľuďoch,palo4,New item from ID 205,2015-10-20 20:17:57,2015-10-20 20:18:42,palo4
207,179,palo4,OHISTORY,K,2,(2003) Konečne do oblakov !,palo4,New item from ID 206,2015-10-20 20:19:44,2015-10-20 20:20:09,palo4
208,179,palo4,OHISTORY,K,2,(2004) Otcovia,palo4,New item from ID 207,2015-10-20 20:21:13,2015-10-20 20:21:26,palo4
209,179,palo4,OHISTORY,K,2,(2005) Harry Potter,palo4,New item from ID 208,2015-10-20 20:22:45,2015-10-20 20:22:58,palo4
210,179,palo4,OHISTORY,K,2,(2005) Ujo Vašo,palo4,New item from ID 209,2015-10-20 20:23:54,2015-10-20 20:24:08,palo4
211,179,palo4,OHISTORY,K,2,(2006) Nájdi poklad,palo4,New item from ID 210,2015-10-20 20:25:08,2015-10-20 20:25:43,palo4
212,179,palo4,OHISTORY,K,2,"(2006, 2011) Odchádzania",palo4,New item from ID 210,2015-10-20 20:32:18,2015-10-20 20:32:40,palo4
213,128,eva,OHISTORY,A,2,(2015) Upokojenie,eva,"Toto nie je spomienka na dávne časy, toto je spomienka na môj včerajší deň. Sadla som si k televízoru ešte rozrušená z posledných dní plných správ o terorizme a rôznych vysvetlení príčin týchto udalostí. O terorizme v Paríži! V mysli sa mi vynára môj strach z minulých čias, či sa mi podarí ukončiť štúdium pre problémy rozdeleného sveta, keď hrozba atómovej vojny nám visela nad nami ako Damoklov meč. Pred očami mi defilujú udalosti z čias našej evakuácie pre blížiace sa Povstanie, a hrôzy pri prechode vojnovej fronty cez Zvolen. Pozerám na obrazovku. Mladí a krásni krasokorčuliari v zaujímavých kostýmoch predvádzajú vynikajúce športové výkony. Vyzerajú akoby od narodenia tieto pohyby boli pre nich úplná samozrejmosť. Nebadať na nich dlhé hodiny náročných tréningov, odriekania a potu. Vidieť sústredenie, plynulosť, uvoľnenie. Sebavedomí jednotlivci s vierou v seba.  Súhra dvojíc s vierou v partnera. A tá hudba. Umocňuje ladnosť, krásu. Podfarbuje rytmus. Znásobuje športový výkon. Občas neistota, chyba, hoci i pád. Akoby sa nič nestalo. Nádherná skladba pokračuje. Nadovšetko je krása tanečných dvojíc. Nezaostáva športový výkon. Zvýrazňuje  spoluprácu dvojice. Tu hudba upozorňuje na citový rozsah. Sledujem akrobatickú polohu tanečnice nad hlavou partnera. Temer sa nepodopierajú rukami. Plynulé zmeny polohy partnerky vo vzduchu a tanečník dokonca dvíha jednu nohu nad ľad. Aj hudba prezrádza upokojenie pri dokončení sekvencie. Tá hudba ešte vo mne doznieva. Nemyslím na nič iné, len na možnosti zážitkov z krásy a súhry. Už vnímam pokojne dnešný mimoriadny novembrový slnečný deň s neuveriteľnou teplotou 2Ostupňov Celzia. Áno, už som pokojná. Komu a čomu by pomohol môj nepokoj v tomto rozorvanom svete?     napísané 18.novembra 2015   22. marca 2016  ďalší teroristický útok v Bruseli. Čo ma dnes upokojí?",2015-11-18 15:44:13,2016-04-24 21:07:18,palo4
214,213,palo4,OHISTORY,A,3,Re: (2015) Upokojenie,palo4,"Babka v texte spomína 'včerajší deň.' Má na mysli útoky teroristov z IS v Paríži, kde zabili asi 130 ľudí a asi 100 ťažko zranili. Pred troma týždňami vyhodili do vzduchu ruské lietadlo s 224 ľuďmi na palube - nikto neprežil.  V Sýrii posledný rok zomreli stovky tisíc ľudí. Asi milión emigrantov prišlo počas poslednej letnej sezóny do Európy a my nevieme, čo s nimi. Práve sme vo vojne, ale kapela zatiaľ stále hraje.",2015-11-18 19:58:52,2015-11-18 20:03:36,palo4
215,0,palo4,GRAFORUM,A,0,GraFórum,palo4,Fórum na voľný čas pre malých aj veľkých grafomanov,2015-12-06 15:51:07,2015-12-06 15:51:07,palo4
217,215,marek,GRAFORUM,A,1,Marek,marek,Texty Mareka Horanského,2015-12-06 16:27:00,2015-12-06 16:27:30,marek
218,215,palo4,GRAFORUM,A,1,Paľko,palo4,Texty Pavla Horanského,2015-12-06 16:27:53,2015-12-06 16:28:20,palo4
220,0,palo4,SKMEFORUM,A,0,Fórum projektu Nebeská mechanika,michal,"Nebeská mechanika  Interaktívna simulácia  PROJEKTOVÁ PRÁCA  Michal Horanský  Konzultant: Marián Staňo  Škola pre mimoriadne nadané deti a Gymnázium, Teplická 7, Bratislava  BRATISLAVA 2016",2015-12-29 19:01:57,2016-03-05 17:32:59,michal
221,215,palo4,GRAFORUM,A,1,Michal,palo4,Texty Michala Horanského,2016-01-05 20:29:03,2017-02-14 12:36:12,michal
222,221,palo4,GRAFORUM,A,2,Lož (2016),michal,"Príbeh na motívy obrazu René Magritta: Na brehu mora boli dve pozorujúce jablká {IMAGE, 127, , 98%} {SPLIT} Jed. Ľudia sú jed. ľudia schovávajú svoj jed za masku pretvárky. Bol som znechutený. Závisť zaškatuľkujem do peknej pochvaly a pošlem po celom svete. No iba raním. Jedine raním. Včera (alebo to bolo už dávno?) som sa vybral do lesa so sekerou. Moje deti mrzli. Moja žena mrzla. Aj ja som mrzol... Žili sme na ostrove, veľmi malom (hoci človek mohol kráčať sedemkrát sedem týždňov priamo vpred a aj tak nedošiel na koniec). Preto som bol rád, keď som našiel strom. Rozohnal som sa sekerou a strom prehovoril: „Prosím, nezabíjaj ma...“ „Moja žena mrzne,“ povedal som. „Moje deti mrznú aj ja mrznem. Prečo si myslíš, že nemám právo, právo silnejšieho zabiť ťa?“ „Aj ja ukrývam život,“ zašepkal strom a ukázal mi svet za kôrou. Videl som, ako bytosti (nižšie bytosti?) žijú, žijú v kuklách (no na obdiv vystavujú svoje honosné sídla). „Áno,“ povedal som. Pustil som sekeru a odišiel som. Sekera vrástla do stromu. Nikdy z nej nevyrašila zeleň. Moje deti umrzli. Moja žena umrzla. Aj ja som umrzol.",2016-01-05 20:30:45,2017-08-20 17:34:17,michal
223,218,palo4,GRAFORUM,A,2,Postrehy,palo4,"Postrehy, úvahy... nielen o Bohu",2016-01-05 20:33:14,2016-01-05 20:34:21,palo4
224,223,palo4,GRAFORUM,K,3,Môj majster,palo4,.,2016-01-05 20:34:33,2016-01-05 20:35:13,palo4
225,270,palo4,FAQ,A,2,Nefunguje tlačítko 'Back' v prehliadači ?,palo4,"Projekt SIQO využíva, podobne ako niektoré iné zabezpečené stránky, šifrovaný prenos údajov a špecifický typ (POST) volania web servera. Toto nastavenie spôsobuje, že webový prehliadač generuje upozornenie pri stlačení tlačítka 'Back'/'Späť', ktoré nás chráni pred opätovným zaslaním údajov na server. Používajte preto, prosím, iba navigáciu na SIQO objektoch namiesto navigácie cez prehliadač.",2016-01-08 19:26:51,2016-05-15 09:10:31,SIQO
226,220,michal,SKMEFORUM,A,1,1. Úvod,michal,"Moja ročníková práca sa zaoberá problematikou pohybu nebeských telies. Mojím vlastným prínosom bude naprogramovanie stránky Sky Mechanics obsahujúcej simuláciu tejto problematiky - projekt SKME. V tejto ročníkovej práci sa Vám pokúsim priblížiť tri dôležité aspekty:  a) Stručná história času a priestoru - princíp pohybu nebeských telies  b) Matematika skrytá za nebeskou mechanikou - Newtonov vesmír  c) Ako sa programujú projekty ako SKME - online interaktívna simulácia  Konečným cieľom mojej ročníkovej práce bude pochopenie a popísanie prác Galilea, Kopernika, Newtona a iných. Nebudem sa snažiť popísať Einsteinovu relativistickú teóriu gravitácie - obmedzím sa na tradičnú fyziku.",2016-01-08 20:11:48,2016-04-05 18:54:02,michal
227,220,michal,SKMEFORUM,A,1,2. História,michal,"Oddávna sa ľudia pozerali na oblohu a hľadali nejaké všeobecné vysvetlenie, prečo je to tak, a nie inak. Časom sa formovali rôzne teórie, vedecké, nevedecké aj úplne šialené - no s postupujúcim zlepšením techniky - najmä pozorovacej aparatúry - ale aj matematického vybavenia sa postupne vytvoril ucelený obraz vesmíru. Nikto sa dovtedy nepýtal PREČO - a veda vznikla na zodpovedanie tejto otázky. No najprv sme museli pochopiť, AKO vlastne...",2016-01-08 20:12:31,2016-02-24 17:35:03,michal
228,220,michal,SKMEFORUM,A,1,3. Astrofyzika,michal,"V tejto kapitole sa Vám pokúsim priblížiť fungovanie nebeského tanca pomocou matematiky. Áno, pomocou matematiky, ktorú si na pomoc pri vysvetľovaní fungovania sveta ako prvý prizval sir Isaac Newton, a tým vlastne založil modernú vedu.",2016-01-08 20:12:56,2016-02-24 17:34:58,michal
229,220,michal,SKMEFORUM,A,1,4. Program,michal,V tejto kapitole sa Vám pokúsim priblížiť štruktúru projektu SKME.,2016-01-08 20:13:49,2016-02-24 17:35:10,michal
230,220,michal,SKMEFORUM,A,1,5. Záver,michal,"Čo som dokázal v tejto projektovej práci? V tejto projektovej práci som stručne popísal vývoj myslenia ľudstva v oblasti astrofyziky od čias Platóna až po Isaaca Newtona. Načrtol som spôsob merania vlastností nebeských telies v staroveku a vzťah cirkvi k vývoju vedy v rôznych časových obdobiach. Potom som vniesol čitateľa do problematiky Newtonowského vesmíru, vysvetlil som pôvodný význam všetkých troch Newtonových pohybových zákonov a gravitačného zákona, popísal som rovnicou správanie dvoch hmotných telies v nehomogénnom gravitačnom poli, popísal som jednoduché spôsoby rátania trajektórie telesa na kruhovej orbite okolo nehybného bodu (barycentra duálnej sústavy) a potom dôkazy pre zovšeobecnenú eliptickú trajektóriu, vysvetlil som podstatu základných manévrov používaných v celosvetovom vesmírnom programe, ako orbitálne manévre, Hohmannov transfer a circumlunárnu trajektóriu. Napokon som načrtol problematiku troch telies, zjednodušene popísal podstatu deterministického chaosu a z nej vyplývajúce fakty. Táto problematika je však dosť zložitá a úzko súvisí s neriešiteľnosťou niektorých diferenciálnych rovníc. Preto, ak sa chcete o tejto problematike dozvedieť viac, prečítajte si literatúru uvedenú v odkazoch na doplnkovú literatúru. Taktiež som načrtol spôsob programovania projektov podobných SKME, moje konkrétne technické riešenia a štruktúru a užívateľský návod pre stránku a simuláciu SKME.",2016-01-08 20:14:15,2016-04-08 17:02:50,michal
231,220,michal,SKMEFORUM,A,1,6. Resumé,michal,Resumé mojej projektovej práce.,2016-01-08 20:14:31,2016-04-06 18:28:12,michal
232,220,michal,SKMEFORUM,A,1,7. Použité zdroje,michal,"Osobný rozhovor - Pavol Horanský (25.12. 2015 a iné)  Niektoré knižnice HTML, CSS, PHP - Pavol Horanský Literatúra:   PHP a SQL - Príručka programátora   Feynmanov dôkaz zákona elíps   Matemágia (Johannes Ball)   Diferenciálne rovnice (Anna Bezáková) Internet:   www.w3schools.com   www.wikipedia.org/wiki/Kozmická_loď Obrázky:   Moje dielo   https://en.wikipedia.org/wiki/Delta-v_budget#/media/File:Delta-Vs_for_inner_Solar_System.svg   https://en.wikipedia.org/wiki/Circumlunar_trajectory#/media/File:Circumlunar-free-return-trajectory.png   https://qph.is.quoracdn.net/main-qimg-f8d1c87c9cd82b43599c25bb50656a5f?convert_to_webp=true   http://www.barrelstrength.com/wp-content/uploads/2015/07/fig10.jpg   https://upload.wikimedia.org/wikipedia/commons/b/b8/Hohmann_transfer_orbit.png   http://www.georgehart.com/virtual-polyhedra/figs/kepler-spheres-1.jpg   http://i.stack.imgur.com/seuJC.jpg   http://www.geogebra.org/files/00/01/41/31/material-1413149.png?v=1436916286   http://www.mhs.ox.ac.uk/wp-content/uploads/DeRevolutionibus1543web.jpg   https://upload.wikimedia.org/wikipedia/commons/0/0e/Cassini_apparent.jpg   https://almargendefermat.files.wordpress.com/2010/06/erastotenes2.jpg   http://iwebpd.saschina.org/jameshapper/Assets/Images/UnitImages/WandererImages/CavendishExperiment.gif   http://www.orbiterwiki.org/images/6/6d/GPIS_5_3.png Doplnková literatúra (teória chaosu)   Pokročilá teória: ARNOĽD, V.I.: Teória katastrof. 1. vyd. Moskva : Alfa, 1986   Využitie: http://lndvl.mechse.illinois.edu/   Matematické kuriozity: https://en.wikipedia.org/wiki/Attractor",2016-01-08 20:14:43,2016-04-08 21:13:18,michal
233,227,michal,SKMEFORUM,A,2,2.1. Božská mechanika,michal,"Aristoteles povedal, že všetko sa snaží dostať tam, kde je tomu určené miesto. Stáročia tento obraz jednoduchého vesmíru ľuďom vyhovoval. Všetko bolo jasné, všetky dotieravé otázky boli zodpovedané. Samozrejme, bolo potrebné popísať pohyb tých malých bodiek na oblohe, no to bolo jednoduché - aha, tieto malé bodky sú astra a pohybujú sa v kruhových pohyboch okolo tejto astra - tá sa volá Polárka. A tie jasné rýchle body? To sú pútnici, planetes, ktorí vychádzajú na oblohu a schádzajú z nej podobne ako tamto svetlo - Mesiac.  Aristoteles - hoci sa skoro vo všetkom mýlil - urobil ako prvý obrovský krok na ceste za skutočnou vedou. Ako prvý sa totiž pokúsil zodpovedať otázku prečo. Jeho odpoveď síce veľa informácií neobsahovala, a nerobila skutočné predpovede (čo je cieľom modernej vedy - predpovedať, ako sa svet bude správať), ale už to nenechala na bohoch. Snažila sa dať svetu zmysel. Tento pohľad však vyvolal veľa otázok. Prečo sú všetky planéty zoradené tak a nie inak? Prečo sú niektoré hviezdy slabšie ako iné - znamená to, že sú ďalej? Prečo...?  A tak sa rodila veda. Samozrejme, pod prísnym dohľadom náboženstva (keďže ľudia, ktorí boli dosť bohatí a dosť vzdelaní, aby si mohli dovoliť klásť takéto otázky, boli často predstavenými rôznych filozofických a náboženských kruhov - sám Pytagoras mal vlastné náboženstvo, ktoré uctievalo jednotku ako matku a otca všetkých čísiel a zakazovalo jesť fazuľu). Najprv bol zmapovaný pohyb pútnikov - planét; samozrejme geocentrický:  {IMAGE, 141,,60%,}                                Už tu sa objavovala snaha dať veciam zmysel - planéty sa hýbu rýchlo - prečo? - pretože sú blízko Zemi. Neskôr sa ľudia snažili odmerať vzdialenosť hviezd od Zeme, a to porovnávaním postavenia daných hviezd na oblohe počas leta a zimy: {IMAGE, 143,,99%,} Ich snahou bolo porovnávať uhly A a (A+B) v tomto trojuholníku. Ako ste si asi všimli, merať rozdiel v týchto uhloch bolo pri vtedajšej úrovni meracích technológií úplne nemožné - ten rozdiel bol vzhľadom na obrovskú vzdialenosť hviezdy od Slnka a Zeme taký malý! Žiaľ, z toho dospeli učenci k tomu, že ten rozdiel je nekonečne malý - inými slovami, hviezdy sú od Zeme nekonečne ďaleko! (Merať vzdialenosť Slnka od Zeme však vtedy vedeli (inak by horeuvedený experiment nemal zmysel).) To zabrzdilo postup v snahe pochopiť nebeskú mechaniku na dlhú dobu.  Postavenie Slnka či Mesiaca k Zemi však predsa len nebolo také nepochopiteľné. Napríklad dĺžka obehu Mesiaca okolo Zeme sa dala ľahko určiť, akonáhle si ľudia uvedomili, že Zem sa krúti okolo vlastnej osi, a to skúmaním postavenia Mesiaca k nehybným hviezdam (zahľaďte sa na nočnú oblohu a zapamätajte si, ktorá hviezda sa nachádza pri Mesiaci. O desať dní už bude od tejto hviezdy Mesiac vzdialený cez dve dve tretiny oblohy). Hipparchos zrátal vzdialenosť Mesiac - Zem podľa rôznych polôh Mesiaca na nočnej oblohe v rôznych kútoch sveta. Potom sa dala určiť vzájomná vzdialenosť Zeme a Slnka podľa mesačných fáz. A napokon, keď sa Zem zaguľatila, Grék Eratostenes zmeral polomer Zeme z rôznych uhlov tieňa v Alexandrii a v Syene: {IMAGE, 144,,60%,} Nanešťastie mu nikto neveril, že oceán obopínajúci vtedajší svet je niekoľkonásobne väčší, ako sa odhadovalo; čo bolo paradoxne naše šťastie, lebo inak by Cristóbal Colón nikdy nepresvedčil portugalské korunované hlavy, že ak pôjdete dosť dlho za západ, ocitnete sa v Indii.",2016-01-08 20:16:18,2016-04-08 16:03:56,michal
234,229,michal,SKMEFORUM,A,2,4.1. Programovacie prostredie,michal,"Programoval som v textovom editore PSPad, ktorý bol interpretovaný pomocou WAMP serveru. Používal som doménu a knižnice iného, skúseného programátora. Tieto knižnice využívali najväčšiu prednosť používaných jazykov - objektovo-orientované programovanie.  V jazyku SQL - jazyku na prácu s databázami - som programoval vo vývojárskom prostredí MySQL Workbench, ktoré má tú výhodu, že pri tvorení databáz netreba používať samotný jazyk, ich tvar stačí vytvoriť v nástroji podobnom ArchiMate - no pri zapisovaní do databázy som už musel písať skutočné SQL príkazy.",2016-01-08 20:18:43,2016-04-08 20:29:41,michal
235,229,michal,SKMEFORUM,A,2,4.2. Programovacie jazyky,michal,"V samotnom programe som fakticky využíval 5 jedinečných programovacích jazykov - HTML, CSS, SQL, PHP a JavaScript.",2016-01-08 20:19:11,2016-03-29 12:26:55,michal
236,229,michal,SKMEFORUM,A,2,4.3. Framework,michal,"Frameworkom označujeme súbor knižníc (príkazov vytvorených so súborov iných príkazov) optimalizovaný pre daný typ problémov, zadaní, aplikácií. Z názvu: Frame znamená rámec, work práca. Framework je teda práca v danom rámci. Ja som pre svoju aplikáciu SKME používal už hotový framework HTML/CSS a PHP, založený na objektovo-orientovanom programovaní. Avšak JavaScript + HTML DOM framework, v ktorom som programoval simuláciu, som si musel sám vytvoriť, keďže vyplýval zo štruktúry stránky, ktorá predtým ani nebola napísaná!  Znakom frameworku je znížená flexibilita a zvýšená produktivita. Mohol by som používať PHP knižnicu tak obšírnu, že by sa pomocou nej mohla vytvoriť akákoľvek stránka - môj kód by však bol asi dvakrát taký dlhý a desaťkrát taký nezrozumiteľný - keďže každú vlastnosť mojej stránky by som musel veľmi presne popísať. Vďaka používaniu takého frameworku, aký som používal, som objekt SKMEForum (kde toto čítate) vytvoril jedným riadkom kódu!",2016-01-08 20:19:40,2016-02-29 20:42:30,michal
237,6,palo4,FYZ,K,1,2.1 Informačný vesmír,palo4,New item from ID 151,2016-01-26 18:28:51,2016-01-26 18:29:08,palo4
238,6,palo4,FYZ,K,1,4.3 Čierne diery,palo4,New item from ID 150,2016-01-26 18:35:58,2016-01-26 18:36:11,palo4
240,6,palo4,FYZ,K,1,4.4 Nestabilné častice,palo4,New item from ID 137,2016-01-26 19:42:23,2016-01-26 19:42:37,palo4
241,228,michal,SKMEFORUM,A,2,3.1. Zákony,michal,"Základným kameňom a zároveň špecifickou vlastnosťou problémov spojených s astrofyzikou sú gravitačné zákony, ktoré vznikli na objasnenie celej záhady. Iba pomocou nich však nebeskú mechaniku nepopíšete. A ani tie gravitačné zákony vlastne nie sú celkom konzistentné - Newtonov vesmír totiž nepopisuje realitu úplne presne. Tieto odchýlky sú malé, ale napríklad už pri dráhe Merkúra pozorovateľné. Vysvetľuje ich až Einsteinova teória relativity, ktorá vnáša úplne nový pohľad na povahu gravitácie - už to nie je iba sila, ale pole zakrivujúce časopriestor. (Podľa tejto teórie sa objekty pohybujú z bodu A do bodu B  v priestore dráhou vyžadujúcou najkratší čas, a pri zakrivení časopriestoru sa táto dráha môže javiť zakrivená spolu s ním. Podľa tejto teórie by mala byť zakrivením časopriestoru ovplyvnená aj dráha samotného svetla - a tento jav bol skutočne pozorovaný pri zatmení Slnka, keď sa hviezdy spoza neho javili byť inde, ako mali.)  {IMAGE, 134, 65%, ,}  Prednedávnom sa objavili dôkazy existencie gravitačných vĺn, ktoré vnášajú do problému gravitácie kvantovo-mechanický charakter (pričom kvantovú mechaniku Einstein zásadne odmietal). Vyplýva z toho, že ani dnes nepoznáme povahu síl ovplyvňujúcich náš svet. Jemné rozdiely v povahe týchto zákonov však môžu znamenať radikálne rozdiely pri extrémnych podmienkach, aké teraz fyzika skúma - pri telesách menších ako atóm alebo hustejších ako neutrónová hviezda. Táto 'nová fyzika' však nie je pre moju ročníkovú prácu relevantná - vnútri Slnečnej sústavy, Mliečnej cesty alebo dokonca väčšine známeho vesmíru je totiž celkom postačujúci Newtonov vesmír. A ten Vám teraz popíšem.",2016-02-21 13:32:29,2016-03-13 20:02:20,michal
242,241,michal,SKMEFORUM,A,3,3.1.1. Pohybové zákony,michal,"Newton popísal tri pohybové zákony, ktoré nesúvisia s gravitáciou, ale vyjadrujú, ako sa telesá správajú, keď do nich strkáte, gúľate ich alebo nimi udierate o seba. Sú to: 1.) Zákon zotrvačnosti - 'Teleso zotrváva v pokoji alebo v priamočiarom pohybe, ak naňho nepôsobia žiadne vonkajšie sily v inerciálnej vzťažnej sústave.' Tento zákon fakticky nie je ničím iným, než definíciou inerciálnej a nepriamo aj neinerciálnej vzťažnej sústavy. A čo to znamená? Vzťažná sústava je spôsob, ako rátať mechanické príklady. Funguje na tom princípe, že sa zvolí teleso, ktoré budeme považovať za nehybné a všetok pohyb ostatných telies budeme udávať relatívne k tomuto telesu (pozorovateľovi). Keď na pozorovateľa nepôsobia žiadne sily, sústava je inerciálna (rovnomerná) a pohyby všetkých telies sú dané silami pôsobiacimi na ne. Pri neinerciálnej sústave však na pozorovateľa pôsobia vonkajšie sily - avšak pozorovateľ je predsa nehybný! Preto musíme všetkým ostatným telesám zarátať opačné zrýchlenie, aké by mal mať pozorovateľ. Príkladom: banán padá zo stromu na Zem. Ak si zvolíme za pozorovateľa Zem, sústava je inerciálna a zrýchlenie banánu je dané gravitačnou silou. (Gravitačné pôsobenie banánu na Zem môžeme zanedbať.) Ak však za pozorovateľa zvolíme banán, sústava bude neinerciálna - sila pôsobiaca na banán zrazu zmizne (lebo banán je nehybný), avšak celá Zem sa bude zrýchľovať smerom k banánu. Sily budiace takéto zrýchlenia voláme fiktívne, lebo v skutočnosti neexistujú, a ich prejavy sú dané zvolením vzťažnej sústavy. Medzi takéto sily patrí napríklad slapová sila, centripentálna a centrifugická sila apod. Hoci tieto sily sú 'fiktívne', ich dôsledky sú reálne a treba s nimi rátať!  2.) Zákon sily - 'V inerciálnej vzťažnej sústave sa výsledná sila pôsobiaca na hmotný bod rovná prvej derivácii hybnosti hmotného bodu podľa času.' Hybnosť je vektorom súbežným s vektorom rýchlosti a jeho veľkosť je daná vzťahom p = m . v. Keďže v = s / t, prvou deriváciou p podľa času (dp / dt) je m . s / t^2, t.j m . a. Odtiaľ Newtonov vzorec F = m . a. Samozrejme, toto platí iba v inerciálnej vzťažnej sústave, keďže v neinerciálnej sú rôzne zrýchlenia, ktoré vzťahu neodpovedajú (sila pôsobiaca na banán by pri zmene vzťažnej sústavy nevyvolala na Zem odpovedajúce zrýchlenie). Tento vzťah je však jedným z najdôležitejších vzťahov v celej mechanike, aj tej nebeskej (hoci podľa Einsteina pri veľkých rýchlostiach rovnaká sila znamená menšie zrýchlenie - preto sa nedá dosiahnuť rýchlosť svetla, keďže by znamenala dodanie nekonečnej energie). Tento vzťah sa vyskytne aj v iných interpretáciách - keď ho zintegrujeme podľa dt, zistíme, že 'Impulz sily pôsobiaci v inerciálnej vzťažnej sústave na hmotný bod zodpovedá zmene hybnosti.'  3.) Zákon akcie a reakcie - 'Dva hmotné body na seba pôsobia rovnako veľkými silami opačného smeru, ktoré súčasne vznikajú a súčasne zanikajú.' T.j. F(1 -> 2) = -F(2 -> 1). Znamená to iba toľko, že keď kopnete do lopty, ucítite odpor - silu rovnú tej pôobiacej na loptu, ale v opačnom smere, a na budiace teleso. Keď biela loptička v biliarde narazí do čiernej, odrazí sa. Tento zákon je interpretáciou zákona zachovania hybnosti zmiešaného s druhým pohybovým zákonom.",2016-02-21 13:49:15,2016-02-24 17:35:42,michal
243,241,michal,SKMEFORUM,A,3,3.1.2. Gravitačný zákon,michal,"Newton dospel k zaujímavému poznaniu - že telesá s navzájom ovplyvňujú určitou silou. Skúmal pohyby planét a Keplerove zákony a dospel k záveru, čiste pomocou geometrického dôkazu, že 'Gravitačná sila pôsobiaca medzi dvoma telesami je priamo úmerná hmotnosti oboch telies a nepriamo úmerná štvorcu vzdialenosti'. T.j.  F ~ m . M; F ~ 1 / d^2, a odtiaľ F ~ m . M / d^2. Potom označil neznámy koeficient ako G alebo kappa a zákon bol na svete: F = G . m . M / d^2 Na tomto zákone je najúžasnejšia jeho univerzálnosť - popisuje správanie každého atómu, každého jablka, každej planéty. Túto univerzálnosť úsmevne vystihuje citát z jednej knižky o sirovi Isaacovi: 'Pozrite sa, tam je gravitácia, tam je gravitácia, tam je gravitácia...' Čo sa týka gravitačnej konštanty G, je taká malá, že vo vtedajšej dobe nikto nedokázal experimentálne namerať jej hodnotu. Podarilo sa to až Cavendishovi o stáročia neskôr, a to pomocou merania malej odchýlky natočenia tyčí pri gravitačnom ovplyvňovaní dvoch ťažkých gúľ. Týmto experimentom zároveň dokázal určiť hmotnosť Zeme, preto ho nazval 'váženie Zeme'. {IMAGE, 145, , 60%,} Vo fyzike často zanedbáme, že teleso má nejaký tvar, a namiesto neho uvažujeme hmotný, nekonečne malý bod umiestnený v jeho ťažisku. Avšak pozrime sa na tento príklad: Majme teleso v tvare torusu (anglického bagelu). Jeho ťažisko je mimo telesa, v jeho geometrickom strede. Do toho stredu umiestnime guľôčku. Vzdialenosť ťažísk je nekonečne malá, vzájomná gravitačná sila je teda nekonečne veľká a celý vesmír, v ktorom sme experiment robili, sa zrúti. Riešenie tohto príkladu je očividné - sila je veľmi malá, zánik vesmíru sa nekoná. Ako to však dokážeme matematicky? V prvom rade si musíme uvedomiť, že bagel už nemôžme zameniť za hmotný bod. Musíme uvažovať gravitačnú silu, ktorou na guľôčku pôsobí každý jeden atóm, každá časť bagelu. To však nebude také jednoduché. A naozaj, riešenie problému vôbec nie je jednoduché - treba použiť veľmi vysokú matematiku, aby sme našli správnu silu. Riešenie uvádzať nebudem, lebo túto matematiku neovládam. Snáď iba spomeniem, že existuje elegantný, nie však jednoduchý dôkaz, že ak vložíme guľôčku kdekoľvek do vnútra sféry s nenulovou hrúbkou, súčet gravitačných síl, ktorými na guľôčku pôsobia všetky hmotné body (atómy), z ktorých sa sféra skladá, bude nulový.",2016-02-21 14:20:02,2016-04-08 16:26:05,michal
244,228,michal,SKMEFORUM,A,2,3.2. Homogénne (a nehomogénne) gravitačné pole,michal,"V homogénnom gravitačnom poli zabúdame na celý gravitačný zákon, necháme iba g, preto je pre moju ročníkovú prácu irelevantný, hodí sa však na ilustrovanie základných skutočností. Tak pre začiatok, z definície zrýchlenia vyplýva, že s(t) = ∫∫a(t) . dt^2 = ∫∫g(t) . dt^2 = g / 2 . t^2 + A . t + B, kde B vyjadruje počiatočnú pozíciu a A počiatočnú rýchlosť. Tento vzťah sa dá preniesť do nehomogénneho gravitačného poľa tak, že namiesto g(t) dosadíme Fg(t) / m. Avšak funkcia Fg(t) sa hľadá veľmi ťažko, keďže Fg závisí od polohy, nie od času. Preto riešenie funkcie s(t) nenájdeme dosadzovaním jednoduchých funkcií, ale riešením diferenciálnej rovnice d^2s1 / dt^2 = Fg(|s1(t) - s2(t)|) / m (kde s1 a s2 sú vektorové funkcie sprievodiča dvoch telies) Riešením tejto rovnice strávil Newton značnú časť svojho vedeckého života a zároveň sa ňou najviac preslávil. My to však budeme mať ľahšie, keďže disponujeme potrebnou matematickou aparatúrou. Newton si ju musel vymyslieť sám (a to aj urobil - to Newton vymyslel derivácie a integrály súbežne s ďalším géniom, Leibnizom). Nájdením riešenia tejto rovnice popíšeme nebeskú mechaniku Newtonovho vesmíru.",2016-02-21 14:40:40,2016-02-29 20:40:42,michal
245,228,michal,SKMEFORUM,A,2,3.3. Prečo Mesiac nespadne na Zem,michal,"V tejto kapitole Vás oboznámim so špeciálnymi prípadmi, kde sa orbitálna rýchlosť ráta veľmi ľahko. Zaujímavé je, že všeobecné riešenia sa hľadajú de facto zovšeobecnením princípov, o ktorých Vám teraz porozprávam.",2016-02-21 14:41:07,2016-02-24 17:35:34,michal
246,228,michal,SKMEFORUM,A,2,3.4. Manévre,michal,"V tejto kapitole Vám popíšem základné manévre, ktoré používa NASA, keď chce dopraviť raketu z jedného miesta na iné. Tieto manévre občas vyznievajú čudne a proti intuícii, sú však striktne v súlade so zákonmi popisujúcimi náš vesmír.",2016-02-21 14:41:26,2016-02-24 17:35:36,michal
247,246,michal,SKMEFORUM,A,3,3.4.1. Zásielka na LEO,michal,"LEO - Low Earth Orbit - Nízka zemská orbita. Tento manéver najjednoduchšie popisuje, ako sa z jedného bodu na orbite dostať na iný na tej istej orbite. Funguje však pre všetky mysliteľné orbity. Povedzme, že obiehame na orbite vo výške H metrov nad povrchom rýchlosťou Vo. Chceme sa dostať do bodu Z obiehajúceho po tej istej orbite (t.j. rovnakou rýchlosťou v rovnakej výške) posunutého voči nám o uhol α < π rad. Máme vlastne štyri možnosti: zrýchľovať smerom, ktorým obiehame, spomaľovať proti nemu, zrýchľovať kolmo naň smerom von, alebo smerom dnu (na Zem). Najprirodzenejšie sa javí začať zrýchľovať smerom dopredu, ale pozor! Tento príklad sa totiž dá vyriešiť iba cez energie. Každej orbite zodpovedá určitá mechanická energia. Niektoré orbity môžu mať rovnaké mechanické energie (ak ide o excentrické orbity), ale platí jedno pravidlo - čím vyššia orbita, tým vyššia energia. Túto energiu môžeme pre kruhové orbity zrátať veľmi jednoducho: E = Ek + Ep Z definície vieme, že Ep = ∫F(s) . ds = ∫Fg(s) . ds = ∫G . m . M . s^(-2) . ds = - G . m . M . s^(-1), a na intervale R1 - R2 = G . m . M . (R1^(-1) - R2^(-1)) (kde R1 je nulová hladina potenciálnej energie a R2 je vzdialenosť voči tejto hladine - zvyčajne sa za nulovú hladinu uvádza polomer Zeme). Integrovaním na intervale R1 - ∞ vieme vyrátať únikovú kinetickú energiu (t.j. takú, aby sa na 0 premenila v nekonečne). A Ek = 1 / 2 m . v^2, ktorú pre kruhovú orbitu vyrátame už uvedeným spôsobom cez odstredivú silu. A teraz: keď zapálime motory, naša mechanická energia sa zmení. A raketa sa ustáli na orbite, ktorá spĺňa 2 požiadavky: 1.) V okamihu dosiahnutia konečnej mechanickej energie sa raketa nachádza na tejto orbite (zákon, podľa ktorého sa rakety len tak zrazu nevyparia, t.j. kontinuita) 2.) Mechanická energia hmotného bodu v každom bode tejto orbity sa rovná mechanickej energii po dosiahnutí stavu konečnej mechanickej energie (zákon zachovania energie) {IMAGE, 131, , 65%}  My už vieme, že na vyššej orbite je obehová rýchlosť menšia, na nižšej zasa väčšia. Čiže ak chceme zrýchliť, musíme: a) SPOMALIŤ, aby klesla mechanická energia a s ňou aj výška orbity b) počkať, až budeme blízko bodu Z c) ZRÝCHLIŤ, aby sme zasa vystúpali na vyššiu orbitu A rovnako, ak sa chceme na orbite posunúť vzad, musíme najprv zrýchliť a potom spomaliť. {IMAGE, 152,,99%,}",2016-02-22 10:46:35,2016-04-08 20:18:06,michal
248,245,michal,SKMEFORUM,A,3,3.3.1. Kruhová orbita a odstredivá sila,michal,"Začneme tým, že rýchlosť je vektor. Znamená to, že má viacero vlastností - smer aj veľkosť. Fyzikálne veličiny ako čas alebo energia smer nemajú, preto hovoríme, že sú to skalárne veličiny. Rýchlosť však smer má, a spolu s ňou aj hybnosť, ktorú získame tak, že veľkosť vektora rýchlosti prenásobíme hmotnosťou. Teraz sa pozrime na kruhovú orbitu. Rýchlosť je tangentou polohy v každom bode, nakreslíme si teda malé dotyčnice: {IMAGE, 150,,60%,}               V každom bode pôsobí na hmotný bod na orbite gravitačná sila. Druhý Newtonov zákon hovorí, že rýchlosť by sa mala pôsobením sily meniť - my však zreteľne vidíme, že rýchlosť má stále rovnakú veľkosť! Ako je to teda? Vtip je vtom, že, ako som už povedal, rýchlosť je vektor. Zmena vektora nemusí nutne znamenať zmenu jeho veľkosti - a ja Vám teraz ukážem, že rozdiel dvoch vektorov, hoci by aj mali rovnakú veľkosť, môže byť nenulový: {IMAGE, 151,,60%,} Keby sme teda vypli gravitačnú silu, teleso by malo stále rovnakú rýchlosť, ušlo by však po priamke (ako hovorí prvý Newtonov zákon). A teraz sa pozrime bližšie na rozdiel týchto dvoch prípadov. Na to však budeme musieť zvoliť neinerciálnu vzťažnú sústavu vzhľadom na teleso na orbite: Ak vypneme gravitačnú silu, toto teleso odletí po priamke. Ak ju zapneme, zotrvá na kruhovej orbite. A teraz: sila, ktorá 'odtláča' Zem a bráni telesu spadnúť, sa nazýva odstredivá sila. Keďže v našej vzťažnej sústave zanedbávame gravitačnú silu pôsobiacu na teleso na orbite (pozorovateľa), musíme túto silu zaviesť ako fiktívnu silu, ktorá ako keby nútila Zem krútiť sa okolo pozorovateľa - a vďaka tomuto 'klamu' sa dlhé roky myslelo, že Zem môže byť celkom pokojne stredom vesmíru. Veľkosť odstredivej sily sa dá vyrátať ako Taylorov rozvoj funkcie popisujúcej kruhovú dráhu (čiže x^2 + y^2 = R^2). Zisťujeme, že F(ods) = m . R . ω^2 (pre kruhovú orbitu). A teraz: Fg = F(ods), a to preto, že Mesiac nespadne na Zem. Keď si to dosadíme, zisťujeme, že už vieme vyrátať orbitálnu rýchlosť ľubovoľného hmotného bodu na kruhovej orbite.",2016-02-22 11:00:43,2016-04-08 20:04:14,michal
249,246,michal,SKMEFORUM,A,3,3.4.2. Hohmanov transfer,michal,"Hohmanov transfer využíva podobné princípy, ako v predošlej kapitole. Ide o to, z jednej kruhovej orbity sa presunúť na druhú kruhovú orbitu s optimálnou spotrebou paliva. Hohman zistil, že najlepšie a najjednoduchšie bude urobiť dva zážehy, a to takto: {IMAGE, 130, 45%, 30%}   Ako vidno, obe novovzniknuté orbity sa riadia vyššieuvedenými pravidlami. Zároveň sa veľmi ľahko koriguje, aké silné musia byť zážehy: pre každú orbitu totiž vieme zrátať jej mechanickú energiu, a rozdiely týchto energií rakete musíme dodať, resp. ubrať. Celková energia potrebná na Hohmanov transfer je rovnaká ako rozdiel mechanických energií prvej a tretej orbity, preto ho NASA používa. Uvádzam diagram znázorňujúci potrebnú zmenu rýchlosti pri Hohmanových transferoch z najpoužívanejších orbít a trás: {IMAGE, 129, 100%, 50%}",2016-02-22 11:16:59,2016-02-24 18:56:47,michal
250,246,michal,SKMEFORUM,A,3,3.4.3. Je to malý krok pre človeka...,michal,"Ako sa vlastne ľudia dostali na Mesiac? Odhliadnuc od konšpiračných teórií, ktoré tvrdia, že to bol podvod, je to veľmi zaujímavá otázka. A to kvôli otázke paliva. Povedzme, že na dosiahnutie nízkej zemskej orbity potrebujete M1 kilogramov paliva. A na dosiahnutie mesačnej orbity z LEO potrebujete M2 kilogramov paliva. Mohlo by sa zdať, že na dosiahnutie mesačnej orbity zo zemského povrchu potrebujete M1 + M2 kilogramov paliva, ale tak to vôbec nie je. Lebo čím viac paliva si so sebou nesiete, tým viac paliva spotrebujete na rovnaké urýchlenie (2. Newtonov zákon). Preto si musíte do rakety naložiť ešte M3 kíl paliva, aby ste M2 vyniesli na LEO. A rovno si pribaľte aj M4 paliva na nesenie M3 počas cesty na LEO. A tiež budete potrebovať M5 paliva et cetera. Teda objem paliva s vyšším cieľom drasticky narástol. Našťastie je aj jednoduchšia cesta, ako sa presunúť na mesačnú orbitu. V skutočnosti sa používa tzv. circumlunárna trajektória, v ktorej sa minimalizuje objem paliva potrebný na zabrzdenie pri Mesiaci. Táto dráha má takýto tvar: {IMAGE, 132, , 65%} Touto dráhou sa získavali fotografie Mesiaca a vďaka efektu gravitačného praku v jej najvyššom bode sa mohla posádka Apolla 13 vrátiť na zemský povrch. Táto dráha však nie je energeticky najúspornejšia. Najlepšie by bolo, keby sa raketa pri ceste zo Zeme urýchlila tak, aby v bode, kde sa mesačná príťažlivosť vyrovná zemskej, mala práve takú kinetickú energiu, akú treba na udržanie sa na chcenej orbite mínus energia, ktorú pádom na tú orbitu nadobudne. Potom by skĺzla a začala padať smerom k Mesiacu a na danej 'polorbite' by sa zachytila. Potom by ju gravitačný prak vyhodil naspäť a celý proces by sa odohral znovu, akurát opačne. Tento scenár je však veľmi časovo náročný kvôli nízkej rýchlosti a cesta by sa z desiatich dní mohla nafúknuť na mesiace. Preto si NASA muselo vybrať ten najlepší pomer energetická náročnosť : časová náročnosť.",2016-02-22 11:17:56,2016-02-29 20:38:30,michal
251,245,michal,SKMEFORUM,A,3,3.3.2 Elipsovitá orbita a Feynman,michal,"V tejto kapitole vám bohužiaľ nebudem môcť ukázať Feynmanov geniálny dôkaz, keďže je príliš dlhý. Rád by som vám ale popísal jeho princíp. Richard P. Feynman bol fyzikom 20. storočia, ktorý priniesol revolučné výsledky do mnohých vedných oblastí. Jedného dňa sa rozhodol, že zrekonštruuje Newtonov geometrický dôkaz, ktorý tvrdí, že ak teleso obieha okolo statického zdroja gravitačnej sily, pohybuje sa po kužeľosečke, v tomto prípade konkrétne po elipse. Newton vychádzal z druhého a tretieho Keplerovho zákona. Rozdelil obežnú dráhu na úseky prejdené za rovnaký čas, odvodil obsah každého zo vzniknutých trojuholníkov od R, povedal, že všetky tieto obsahy sú rovnaké, a pri započítaní faktu, že T ~ R^3/2 dokázal jednoduchou matematikou, že F ~ R^(-2). Píše, že 'moje zákony spolu s týmito dvoma faktami o gravitácii zapríčiňujú eliptické obežné dráhy'. Feynman postupoval inak. Rozdelil obežnú dráhu na úseky s rovnakými uhlami, potom pre malé uhly aproximoval vzťah pre výpočet obsahu jednotlivých častí z R a po započítaní tretieho Keplerovho zákona dokázal, že zmena rýchlosti na každej časti orbity je pri rovnakom uhle rovnaká. {IMAGE, 139, 271px,641px,}Keď potom začneme z počiatočnou rýchlosťou v0 a zakreslíme priebeh rýchlostí po Δα (ktoré je všade rovnaké), je už ľahké pomocou faktu, že rýchlosť je v každom bode dotyčnicou dráhy, ukázať, že tvorí pravidelný mnohouholník. Pre nekonečne malé Δα tvorí kruh. Potom už v samotnom kruhu vieme jednoduchou geometrickou konštrukciou ukázať, že ak platí v = Δs/Δt, tak vzniknutá dráha musí byť elipsovitá. {IMAGE, 138, 60%,,} Stačí už len dodať, že voľbou rôznej počiatočnej rýchlosti v0, a teda aj bodu A, dostaneme rôzne dráhy. Ak bod A umiestnime do stredu, rýchlosť bude všade rovnaká a dráha bude kruhová. Ak umiestnime bod A na kružnicu, dráha bude parabolická a stratí sa v nekonečne - takúto rýchlosť nazývame 'úniková rýchlosť'. Pri umiestnení bodu A mimo kruh budeme mať hyperbolickú dráhu - teleso unikne a nikdy sa nezastaví.",2016-02-22 11:43:45,2016-04-05 19:49:22,michal
252,228,michal,SKMEFORUM,A,2,3.5. Tri telesá a chaos,michal,"Zatiaľ sa javí, že realita sa správa kontinuálne. Tzn. neexistuje žiadny 'okamih', počas ktorého by sa vesmír nemenil, resp. je nekonečne malý. Život v takomto vesmíre je veľmi zaujímavý, a to z dôvodu zvaného deterministický chaos. Deterministický chaos je termín, ktorý označuje systém, ktorého pravidlá správania poznáme a sú ľahko popísateľné. Avšak na určenie stavu systému po nejakom čase by sme museli poznať počiatočné podmienky s nekonečnou presnosťou. Po maličkej zmene sa systém po konečnej dobe vyvinie radikálne inak. Tento spôsob náhľadu na realitu priniesol meteorológ Lorenz, keď skúmal vývoj systému popisujúceho závislosť rôznych parametrov, ako teplota či tlak. Pretože počasie je naozaj jednou z oblastí, ktoré sa správajú deterministicky, rovnako ako pinball, billiard, bowling, šach, alebo takzvaný problém troch telies. V probléme troch telies (PTT) ide o toto: majme dve telesá, ktoré sa gravitačne ovplyvňujú. Vieme s nekonečne presnosťou predpovedať ich dráhu na ľubovoľný časový úsek, to riešením Newtonovej diferenciálnej rovnice. Avšak: Ak máme tri telesá (alebo viac), a všetky tri sa ovplyvňujú navzájom, nedokážeme túto rovnicu vyriešiť s nekonečnou presnosťou. Vieme preto iba odhadnúť, ako sa systém vyvinie, a čím viac si dáme námahy s rátaním, tým presnejšie a na dlhšom časovom intervale bude náš odhad platiť. Ale napokon sa musí nutne odlíšiť od reality. Riešením uvedenej Newtonovej diferenciálnej rovnice sa teda už nikto netrápi. Aj v NASA sa vždy spustí simulácia, pretože aj do obiehania rakety okolo Zeme (čo je jednoduchý systém) treba zarátať pôsobenie Mesiaca (a vtedy to už je deterministický systém). Toto je jedným z dôvodov, prečo sa projekt SKME a aj ostatné simulácie nebeskej mechaniky rátajú numericky (t.j. zvolí sa nejaký 'okamih' označovaný ako delta_t a všetky sily budú počas tohto intervalu nemenné), a nie algebraicky. A zdá sa, že sa to už nikdy nebude dať rátať iným spôsobom.",2016-02-22 14:38:35,2016-03-13 19:46:39,michal
253,227,michal,SKMEFORUM,A,2,2.2. Platón verzus Kopernik,michal,"Keď bolo treba popísať pohyb nebeských telies, Aristotetelova škola sa uchyľovala k téze, že keďže prírodu stvoril Boh, musí byť dokonalá. Najdokonalejším objektom je kruh, preto budú Mesiac a Slnko obiehať okolo Zeme po sfére. Všetky hviezdy sa budú nachádzať na sphera immobilis - nehybnej sfére, veľmi ďaleko. {IMAGE, 135, , 60%,}A planéty? Nuž - tie mali v geocentrickom modeli obiehať po epicykloch, doslova kruhoch v kruhoch. Tento pohyb sa Vám javí možno nezmyselný, ale to len preto, lebo poznáte celý príbeh - Platón, ktorý tento model propagoval, nevidel väčši dôvod odmietnuť epicykly, ako odmietnuť kružnice - a tie boli na nebesiach pozorované. Tento systém neskôr kodifikoval Ptolemaios vo svojom diele Megalé syntaxis, známejšom pod menom Al magest. Táto kniha napísaná v druhom storočí pred n.l. zostala ako oficiálna učebnica astronómie - po 1600 (!) rokov. Kopernik zažil vlastne dve šťastné náhody: narodil sa dosť chytrý, aby si uvedomil, že celý tento systém sa zjednoduší, ak umiestnime do stredu vesmíru Slnko, a narodil sa dosť chytrý na to, aby o tom nikomu nepovedal. Skutočne, výsledky svojho bádania zverejnil doslova na smrteľnej posteli, v knihe De revolutionibus orbium coelestium - O obehoch sfér nebeských. Prvá kapitola tvrdí, že heliocentrický systém je matematicky pohodlný. Zvyšok knihy sú astronomické tabuľky. Kopernikova kniha nebola vlastne vôbec taká revolučná, ako sa obával. Nikto sa ju nenamáhal ani len prečítať, snáď okrem jezuitských misionárov, ktorí podľa nej vyučovali v Číne. Cirkev v Ríme však mala v tom čase problémy s Martinom Lutherom a netrápili ju myšlienky poľského kňaza. Našli sa však takí, čo si ju prečítali a zamysleli sa nad ňou. Napríklad Tycho de Brahe, Johannes Kepler a Galileo Galilei. {IMAGE, 136, ,60%,}",2016-03-24 16:40:58,2016-03-24 17:13:39,michal
254,227,michal,SKMEFORUM,A,2,2.3. Brahe verzus Kepler,michal,"Tycho de Brahe (1546 - 1601) bol dánsky šľachtic, ktorý si získal podporu dánskeho kráľa Frederika dielom o novej supernove pozorovanej v súhvezdí Kasiopeja. Frederikovi sa rúhačské dielo tak zapáčilo, že podaroval Brahovi ostrov Ven, na ktorom vztýčil astronomické observatórium, svojho času najväčšie na svete. Brahe medzitým prišiel o nos, kúpil si strieborný, oženil sa s prostou dievkou z ľudu a poburoval dánsky dvor. Svoje observatórium nazval Uraniborg po múze astronómie Uránii. Uraniborg bol posledný svojho druhu - fungoval v rokoch 1576 až 1597 a už roku 1610 bol vynájdený ďalekohľad, ktorý zakončil éru pozorovania voľným okom (v Uraniborgu sa totiž používala tzv. veľká ekvatoreálna armilárna sféra, ktorá umožňovala merať polohu hviezd podobne, ako dvoma zameriavačmi na puške zameriavame cieľ). Roku 1588 vystriedal na dánskom tróne Frederika jeho syn Kristián IV., ktorý nemal v láske astronómiu ani observatóriá, pretože stoja peniaze. V roku 1597 odmietol odpovedať na ustavičné Tychove požiadavky a Tycho sa musel zbaliť a odísť na dvor kráľa Rudolfa II., kde sa stal dvorným matematikom. Tycho vymyslel vlastný model vesmíru, v ktorom všetky planéty obiehajú okolo Slnka a Slnko obieha okolo Zeme. V tomto systéme už neboli nijaké krištáľové sféry ovládané Bohom, preto bol azda revolučnejší ako Kopernikov model. Brahe však potreboval skúseného matematika, ktorý by dal dáta pozorované v Uraniborgu dohromady a potvrdil, resp. vyvrátil Brahov model. A tu vchádza na scénu Kepler. {IMAGE, 137, , 60%,}Kepler, narodený roku 1571, syn žoldniera a odsúdenej čarodejnice, vyštudovaný absolvent univerzity v Tubingene, bol učiteľom v rakúskom Grazi. Jeho model tvrdil, že nebeské sféry sú dané piatimi dokonalými telesami (štvorsten, kocka, osemsten, dvanásťsten a dvadsaťsten) - každá sféra je jednému telesu opísaná a druhému vpísaná. Tiež to bol podľa neho dôvod, prečo existuje práve šesť planét - pretože existuje práve päť dokonalých telies. Kepler svoj objav považoval za zázrak - do svojej novej knihy Mysterium cosmographicum napísal, že 'nahliadol do mysle Stvoriteľa'. Tycho, na ktorého zapôsobil Keplerov matematický talent, ho pozval na Rudolfov dvor, aby sa k nemu pripojil. 1.1.1600 sa tak stalo a ich dynamické duo pôsobilo na poli astronómie osemnásť mesiacov, až kým Tycho roku 1601 nezomrel. Kepler potom získal jeho miesto dvorného matematika a aj jeho dáta z Uraniborgu. Keď potom skúmal obežnú dráhu Marsu, zistil, že to nie je kružnica, ale elipsa s jedným ohniskom v Slnku. Následne vo svojom diele Astronomia nova tvrdí, že všetky obežné dráhy planét sú elipsy s ohniskom v Slnku. Toto je prvý Keplerov zákon - zákon elíps. Druhý zákon tvrdí, že sprievodič planéty vymedzí za rovnakú plochu rovnaký čas - inými slovami, planéty sa pohybujú rýchlejšie, keď sú bližšie Slnku. Kepler o desať rokov napísal knihu Harmonices mundi, kde sa objavuje tretí Keplerov zákon: Pomer druhej mocniny obežnej doby planéty a tretej mocniny jej strednej vzdialenosti od Slnka má pre všetky planéty rovnakú hodnotu.",2016-03-24 17:14:51,2016-03-25 14:02:21,michal
255,227,michal,SKMEFORUM,A,2,2.4. Galileo verzus Newton,michal,"Galileo Galilei sa narodil v Pise roku 1564 hudobníkovi Vincenziovi. Vyštudoval medicínu na Univerzite v Pise, no pre nedostatok financií odišiel pred ukončením štúdia. Vyučoval matematiku a vydal niekoľko esejí. Usadil sa v Pise, objavil zákon kyvadla (ktorý hovorí, že dĺžka kyvu kyvadla je odmocninou jeho dĺžky) a zákon popisujúci voľný pád, ktorý hovorí, že všetky telesá bez ohľadu na hmotnosť padajú s tým istým zrýchlením. Galilea poznáme ako experimentátora: najskôr pozoroval a potom zapisoval. Je známy svojimi experimentmi s naklonenými rovinami a knihou Il Saggiatore, t.j. Experimentátor. Galileo bol zaťatý kopernikovec, stúpenec heliocentrizmu. No v tom čase sa kopernikovci potýkali s ťažkým problémom: nezdalo sa totiž, že sa Zem pohybuje alebo otáča okolo svojej osi - predpokladali, že taký pohyb by musel byť pozorovateľný. Zároveň museli nahradiť aristotetelovské ruiny božského zámeru iným zdôvodnením, ktoré by zodpovedalo otázku PREČO. Galilea napadlo, že kým sa pokúsime tieto otázky zodpovedať, mali by sme urobiť sériu experimentov a tú analyzovať matematicky. Založil tým nový vedný odbor, ktorý vydržal až doteraz - experimentálnu vedu. Kúpil si sadu naklonených rovín a začal merať čas posunutia guľôčky. Vtedy zistil niečo neuveriteľné: ak má guľôčka dvakrát toľko času, zakotúľa sa štyrikrát ďalej. Toto platilo pre ľubovoľne naklonenú rovinu: teda aj pre kolmú rovinu, t.j. voľný pád. Galileo ukázal, že takýto pohyb zodpovedá rovnomernému zrýchleniu. Vo vákuu nezáleží na tom, aké je toto teleso ťažké. Bol len na krok od gravitačného zákona. No ten krok však musel urobiť niekto iný. Galileo Galilei pri svojich experimentoch objavil mnohé úžasné veci: napríklad tendenciu guľôčky vykotúľať sa do rovnakej výšky, z akej sa skotúľala. Z jeho experimentov vzišli zákony ako zákon zachovania energie alebo prvý Newtonov zákon.  Vo svojej knihe Dve nové vedy skombinovaním zákonu zachovania pohybu a zákonu voľného pádu dokázal, že trajektória ľubovoľného projektilu v blízkosti Zeme je parabola. Aká bola škoda, že ho Cirkev znenávidela a vyhnala, čím zastavila vedeckú revolúciu v Taliansku! Musel sa objaviť niekto iný, v Anglicku, kto by dotiahol heroickú odyseu myslí až do konca. Isaac Newton. Vďaka prebiehajúcej pápežskej reforme kalendára sa Isaac Newton narodil 25.12.1642 a potom opäť 4.1.1643, v oboch prípadoch predčasne. Lekári mu nedávali ani osemdesiatštyri rokov života, no Isaacovi sa to aj tak podarilo. Isaacova matka sa po smrti jeho otca druhý raz vydala za hulváta, ktorý nemal malého Newtona v láske, aj preto z Isaaca vyrástol pomätený, zúrivý, cholerický, no mimoriadne nadaný muž. Roku 1661 sa zapísal na Trinity College v Cambridge, kde o štyri roky neskôr dostal bakalársky titul. Potom musel utiecť domov na vidiek, aby unikol bubonickému moru. Dva roky tam venoval vede. Potom do roku 1687 sformuloval svoje pohybové zákony, ktoré sa objavili v jeho knihe Philosophiae Naturalis Principia Mathematica vydanej v tom roku. Newton neskôr použil svoj revolučný matematický aparát, aby dosple k zákonu všeobecnej gravitácie, ktorý vyjadruje, akou silou sa priťahujú každé dva hmotné body. Tento zákon je absolútne univerzálny a skoro správny. Newton sa možno preslávil ako bankár alebo fúkač skla, ale jeho hlavným prínosom vede je práve popísanie nebeskej klenby. Prispel veľmi aj matematike objavom diferenciálneho počtu (hoci o prvenstvo sa škriepil s Leibnizom), no aj ten mu poslúžil hlavne ako pomôcka pri zodpovedaní najdôležitejšej otázky: prečo?",2016-03-25 14:03:01,2016-03-25 17:27:45,michal
256,235,michal,SKMEFORUM,A,3,4.2.4. PHP,michal,"PHP - Personal HomePage Písať HTML kód nie je veľmi rozumné. Nie je flexibilný. Je vlastne skoro celkom statický. Nedajú sa v ňom urobiť také základné veci ako prihlasovanie či vôbec komunikácia s databázou. Toto všetko však dokáže PHP. Aby som to čo najviac zjednodušil: PHP je kó, ktorého spustením sa generuje HTML kód. Ten sa spustí a vygeneruje stránku. Vygenerovaný HTML kód nebol nikdy nikde explicitne napísaný. Ak by sme chceli vytvoriť v HTML tabuľku, kam by sme zapisovali informácie  databázy, museli by sme ručne napísať každý jeden riadok. A čo ak by sme nejaký pripísali? V PHP môžeme vytvoriť jednoduchú slučku, ktorá sa môže zopakovať hoci aj tisíc krát a vypísať tisíc riadkov tabuľky. A ak počet riadkov zmeníme, zmenísa aj číslo označujúce, koľkokrát sa má riadok vypísať - a máme dynamické ypisovanie databázy do HTML tabuľky. PHP má ešte jednu nespornú výhodu: je to objektovo-orientovaný jazyk. Táto obrovská výhoda nám umožňuje zhromažďovať na jednom mieste viac informácií, dokonca funkcií, zabalených do úhľadného balíčka. Ukážka PHP kódu: //Formuláre  $SIM = new S_FormSIM($se, $sim_id, 'SimulationForm', 'Writer', 'User');  //Získanie informácií  o simulácii      $CTE = 'select SCN_ID, USER_ID, STATE, TIME, ZOOM, CENTER, D_CREATED, D_CHANGED from SKME.SIMULATION where SIM_ID = $sim_id;';    $sim_info = $se->db->SelectRow($se, $CTE);    $sim_SCN_ID = $sim_info['SCN_ID']; $sim_USER_ID = $sim_info['USER_ID']; $sim_STATE = $sim_info['STATE']; $sim_TIME = $sim_info['TIME']; $sim_ZOOM = $sim_info['ZOOM']; $sim_CENTER = $sim_info['CENTER']; $sim_D_CREATED = $sim_info['D_CREATED']; $sim_D_CHANGED = $sim_info['D_CHANGED'];  //Dynamické dáta  $CTE = 'select OBJ_CODE, AZIMUTH, OMEGA, POS_X, POS_Y, VEL_X, VEL_Y, ENG_CAP, OBJ_STATE from SKME.OBJ_SIM where SIM_ID = $sim_id and OBJ_STATE = 'FLYING' order by ENG_CAP;'; $OBJ_SIM_DATA = $se->db->SelectTable($se, $CTE);  //Statické dáta  $OBJ_CODES = array();  for ($i = 0; $i < count($OBJ_SIM_DATA); $i++) $OBJ_CODES[$i] = $OBJ_SIM_DATA[$i]['OBJ_CODE'];  $CTE = 'select OBJ_TYPE, NAME, MASS, SIZE, SHAPE, COLOR, ENG_THRS from SKME.PHYSICALOBJECT where OBJ_CODE in (NULL' . array_reduce($OBJ_CODES, 'reduceArray') . ') order by OBJ_TYPE;';  $OBJ_PHS_DATA = $se->db->SelectTable($se, $CTE); Generovanie simulácie",2016-03-29 12:22:12,2016-04-05 20:25:45,michal
257,235,michal,SKMEFORUM,A,3,4.2.1. HTML,michal,"HTML - HyperText Markup Language HTML je štruktúrovaný tagovací jazyk, v ktorom do seba vkladáme označenia jednotlivých sektorov stránky, ich vlastnosti a obsah. V kombinácii s CSS môžme vytvoriť takmer akékoľvek rozhranie stránky vrátane animácií či dokonca hudby. Je kombinovateľný s JavaScriptom, takže dynamické stránky (ako Facebook či online hry) môžeme tvoriť pomocou takzvaného AJAXu, ktorý nám umožňuje priamo jednotlivým objektom priradiť skripty (ako lajkovacie tlačítka apod.). Na vytváranie geometrických útvarov a všeobecne komplexnejšej grafiky sa používa SVG (Scalable Vector Graphics). V ňom som vytvoril tvary všetkých fyzických objektov v simulácii SKME a niekoľko kúskov pozadia. Ukážka kódu HTML: <!DOCTYPE html> <html> <head> ... </head> <body style='width:1200px' >  <div class='Header' name='Header' style='height:; width:; top: ;left: ; float:' >  <div class='HeaderTitle' name='HeaderTitle' style='height:; width:; top: ;left: ; float:' > <h1  >O Nebeskej mechanike</h1>  </div> Titulok Fóra SKME.",2016-03-29 12:23:01,2016-04-05 19:57:27,michal
258,235,michal,SKMEFORUM,A,3,4.2.2. CSS,michal,"CSS - Cascading StyleSheet CSS sa používa ako jednoduché určenie štýlu masívnych stránok. Vždy sa v ňom odkáže na nejaký typ tagu v HTML dokumente a vlastnosti, ktoré sa mu majú priradiť. Na objasnenie slova Cascading v názve: rovnaké vlastnosti sa priradia všetkým tagom vyhovujúceho typu, ktoré sú obsahom (metatagmi) určeného tagu. Ak teda do CSS napíšem: body {   width            :1024px;   margin           :auto;   font-family      :verdana,tahoma, helvetica,sans-serif; ... }  Tak všetok text napísaný priamo do tagu <body> bude fontu verdana, PLUS všetky tagy, ktoré sú obsahom tohoto tagu, napríklad paragraf:  <body>   toto je verdana   <p>Toto je tiež verdana</p> </body>  Tiež potom môžeme určovať, ako sa majú vlastnosti zmeniť napríklad keď je nad objektom kurzor myši (vlastnosti priradíme objektu object.hover{}), alebo môžeme v HTML dokumente priradiť niektoré objekty triedam a potom určiť vlastnosti všetkým objektom patriacim danej triede. A ešte tá najdôležitejšia vec: ak určíme v CSS objektu nejakú vlastnosť, a potom ju ešte raz definujeme priamo v HTML dokumente, prednosť bude mať vždy HTML dokument (ale predefinuje iba ten jeden konkrétny objekt).",2016-03-29 12:23:54,2016-04-08 20:35:07,michal
259,235,michal,SKMEFORUM,A,3,4.2.5. JavaScript,michal,"Java je typ kávového zrna, preto má tento jazyk v logu šálku kávy. Java je dynamický jazyk. Práve preto bola stvorená. PHP možno dokáže respondovať na akcie užívateľa a ovplyvniť interface stránky, no musí sa vždy znovu načítať. Pomocou Javy dokážeme ovplyvniť výzor stránky či vlastnosť jedného objektu bez toho, že by sa čokoľvek iné zmenilo. Uvediem príklad: Tlačidlá na ľavej lište stránky SKME, ktorými preklikávate medzi jednotlivými časťami, majú vlastnosť onclick='nejaka_funkcia(číslo stageu)'. Po kliknutí sa táto funkcia zavolá v dokumente Java priradenému tej stránke. Táto funkcia zneviditeľní všetky stages okrem toho, ktorý má to číslo, akému prislúchalo dané tlačidlo. takto sa jedna časť stránky zobrazí a iná skryje bez opätovného načítania stránky. Tento systém sa volá HTML DOM. V HTML DOM som programoval celú svoju simuláciu. Pri spustení simulácie som nakŕmil Javu vstupnými údajmi a spustila sa slučka, ktorá prerátavala pozíciu, natočenie, veľkosť apod. všetkých objektov, raketiek, planét apod. na rozhraní. Pri uložení zasa Java uložila aktuálne vlastnosti do prázdnej neviditeľnej HTML tabuľky, odkiaľ ich PHP prečítalo a zapísalo do databázy. Mimochodom, JavaScript je veľmi silno objektovo-orientovaný. Všetko, dokonca aj vypísanie textu na konzolu, sa robí cez objekty. Nemá zmysel programovať v Jave bez objektov. Práve pomocou nich sa robia tie najlepšie simulácie, ale aj stránky sociálnych sietí, internet banking atď. Ukážka JavaScriptu: function SimObject(SIM, DYNAMIC_DATA, STATIC_DATA) {    this.SIM = SIM;      this.STATIC_DATA = STATIC_DATA;      this.DYNAMIC_DATA = DYNAMIC_DATA;    ...    document.getElementById(this['DYNAMIC_DATA']['OBJ_CODE'] + '_apogeum' ).setAttribute('fill', this['STATIC_DATA']['COLOR']);   document.getElementById(this['DYNAMIC_DATA']['OBJ_CODE'] + '_perigeum').setAttribute('fill', this['STATIC_DATA']['COLOR']);      this.AHEAD = function() {        if (this['STATIC_DATA']['OBJ_TYPE'] == 'R' && this['DYNAMIC_DATA']['ENG_CAP'] > 0) {            this['DYNAMIC_DATA']['ACC_X'] = this['STATIC_DATA']['ENG_THRS'] / this['STATIC_DATA']['MASS'] * Math.sin(Math.radians(this['DYNAMIC_DATA']['AZIMUTH']));       this['DYNAMIC_DATA']['ACC_Y'] = this['STATIC_DATA']['ENG_THRS'] / this['STATIC_DATA']['MASS'] * Math.cos(Math.radians(this['DYNAMIC_DATA']['AZIMUTH']));             this['DYNAMIC_DATA']['VEL_Y'] += this['DYNAMIC_DATA']['ACC_Y'] * this.SIM.DELTA_T;        this['DYNAMIC_DATA']['VEL_X'] += this['DYNAMIC_DATA']['ACC_X'] * this.SIM.DELTA_T;                     this['DYNAMIC_DATA']['ENG_CAP'] -= this.SIM.DELTA_T;              if (this['DYNAMIC_DATA']['ENG_CAP'] < 0) this['DYNAMIC_DATA']['ENG_CAP'] = 0;            }   }      this.ROTATE = function(direction) {        if (this['DYNAMIC_DATA']['ENG_CAP'] > 0) this['DYNAMIC_DATA']['OMEGA'] += 0.5 * SIMULATION.DELTA_T * direction;     else                                     this['DYNAMIC_DATA']['ENG_CAP'] = 0;          this['DYNAMIC_DATA']['ENG_CAP'] -= this.SIM.DELTA_T * 0.02;          }    ...  } Trieda Fyzický objekt v simulácii SKME",2016-03-29 12:24:33,2016-04-08 20:29:30,michal
260,235,michal,SKMEFORUM,A,3,4.2.3. SQL,michal,"SQL - Structured Query Language   SQL - Structured Query Language  Ako napovedá názov, SQL je jazyk založený na jazyku Query, čo je jazyk používaný na prácu s databázami. A čo je to databáza?  Databáza je miesto, kde sa ukladajú informácie. Ukladajú sa štruktúrovane do tabuliek. Každá tabuľka sa skladá zo stĺpcov, kde každý stĺpec udáva informáciám v ňom skrytým nejaký význam. Napríklad:  --Meno---------Adresa--  ..Michal..........Púchov  ...Jožko..........Bratislava  atď. V tejto tabuľke sa schovávajú dve informácie: že Michal býva v Púchove (čo nie je pravda) a že Jožko býva v Bratislave. Tabuľky teda priradzujú nejakým objektom (tzv. primárnym kľúčom) vlastnosti: Adresa, tel. číslo apod.  Moja databáza SKME vyzerá takto: {IMAGE, 140, 99%,80%,} Pomocou SQL príkazov som mohol rýchlo a efektívne vyhľadávať informácie o objektoch a vytvárať simulácie. Po dobehnutí simulácie som mohol zasa načítať stav simulácie a zapísať ho do databázy. Tabuľky, ktoré na mojej stránke nájdete, sú okienkami do mojej databázy.",2016-03-29 12:25:26,2016-04-05 20:17:28,michal
261,229,michal,SKMEFORUM,A,2,4.4. Aplikácia SKME,michal,"Vrcholným produktom a pointou mojej práce je aplikácia SKME (SKy MEchanics). Táto aplikácia je online, zadarmo, obsahuje public verziu aj extended verziu a jej cieľom je popísať fyzikálne zákony Newtonovho vesmíru.",2016-03-29 12:27:37,2016-04-05 20:39:41,michal
262,261,michal,SKMEFORUM,A,3,4.4.1. Poloha a rozhranie,michal,"SKME je online aplikácia nachádzajúca sa na doméne www.siqo.sk. Adresa domovskej stránky SKME je http://siqo.sk/SKME/pages/SKMEmgmt.php. Táto stránka je rozdelená na štyri časti (stages): Manažment fyzických objektov, Manažment scenárov, Manažment simulácií a Fórum Nebeská mecanika. V prvej časti nájdete zoznam fyzických objektov, ktoré môžu figurovať v aplikácii, a ich statické vlastnosti. V druhej časti nájdete zoznam vesmírov - zoskupení rôznych objektov a ich počiatočné dynamické vlastnosti. V tretej časti môžete rozbehnúť samotnú simuláciu alebo - ak ste prihlásení - pokračovať v už rozbehnutej simulácii. Vo štvrtej časti je odkaz na fórum SKME, kde nájdete teoretický popis simulácie ergo obsah mojej projektovej práce. {IMAGE, 146,,99%,}",2016-03-29 12:30:24,2016-04-08 16:44:32,michal
263,261,michal,SKMEFORUM,A,3,4.4.2. Práca s tabuľkami,michal,"Tabuľka fyzických objektov je prísne súkromná, keďže akékoľvek pozmenenie či dokonaca vymazanie dát by spôsobilo nefunkčnosť systému. Pracovať s ňou smú iba administrátori. Správa scenárov je o čosi menej prísna - upravovať a vytvárať scenáre smie každý s oprávnením stupňa Writer. Obe tieto tabuľky však majú viditeľný obsah pre každého prihláseného, teda so stupňom oprávnenia User. A napokon - keďže v tabuľke simulácií sa zobrazujú iba simulácie toho konkrétneho užívateľa, pracovať s nimi môže každý. Avšak neprihlásení si svoje simulácie nemôžu ukladať, takže táto tabuľka pre nich zostane prázdna. Po kliknutí na hornú lištu tabuľky si môžete prečítať jej zdrojový kód a koreň, z ktorého vychádza, teda ak ste prihlásení. Môžete meniť filtre a zobrazovať si iba ten obsah, ktorý vyhovuje podmienke, podľa ktorej hľadáte. {IMAGE, 147, ,99%,}",2016-04-05 20:39:47,2016-04-08 16:45:11,michal
264,261,michal,SKMEFORUM,A,3,4.4.3. Ovládanie simulácie,michal,"Simuláciu spustíme v tretej časti. Dostaneme sa tak do novej stránky: SKMEsim.php. V nej je jeden veľký formulár, ktorého obsahom je simulácia a na dolnej lište sú ovládacie prvky. Simuláciu spustíme a následne zapauzujeme buď tlačítkom Play/Pause, alebo stlačením klávesy P. Tlačidlami T/G môžem zrýchliť, resp- spomaliť čas. Ale pozor! Ak bude ΔT, čiže rýchlosť zmeny času veľmi veľká, simulácia utrpí na presnosti. Preto odporúčam neprekračovať hranicu ΔT = 2. Pokrútením kolieska myši oddialim, resp. priblížim simuláciu. Pri príliš veľkých priblíženiach sa na niektorých počítačoch stáva, že obrazovka začne blikať farbami blízkych planét. Hoci je tento efekt nežiaduci, ubezpečujem vás že nijako neovplyvní beh simulácie. Teleso, ktoré sa nachádza priamo v strede obrazovky, je centrum simulácie. Toto teleso môžete ovládať (ak je to raketa). Ak kliknete na nejaké teleso, nastaví sa ako centrum simulácie. Toto môže byť pri veľkom oddialení obtiažne, preto sa dá medzi centrami preskakovať stlačením tabulátora (klávesa TAB). Ovládať raketu, ak je nastavená ako centrum simulácie, môžete šípkami - šípka hore zapne motory, ktoré sa po pustení vypnú, šípky doprava a doľava ovplyvňujú uhlovú rýchlosť rakety. Ak ste prihlásení a máte teda práva, môžete si svoju simuláciu uložiť stlačením tlačidla Save na dolnej lište. Kedykoľvek si ju budete chcieť znovu spustiť, otvoríte si stránku SKME, prekliknete na tretiu časť, označíte si v tabuľke simulácií tú, ktorú chcete spustiť, a stlačíte tlačidlo Start na dolnej lište tabuľky. Pozor! Nepopleťte si tlačidlá Start na vytvorenie a spustenie už existujúcej simulácie a za žiadnych okolností nestláčajte dolné tlačidlo Start, ak ste predtým neoznačili žiadnu simuláciu! {IMAGE,148, ,99%,}",2016-04-05 20:47:11,2016-04-08 16:46:44,michal
265,231,michal,SKMEFORUM,A,2,6.1. Slovensky,michal,"V mojej projektovej práci som popísal spôsob, ako pomocou trigonometrie určiť veľkosť sféry alebo vzdialenosti jednotlivých nebeských objektov. Popísal som aj základné myšlienky inteligencie v  priebehu storočí: Platón popísal geocentrický model, v ktorom je Zem centrum vesmíru a všetko obieha okolo nej, Kopernik zastával heliocentrický model, v ktorom všetko vrátane Zeme obieha okolo Slnka, Brahe vymyslel braheistický model, v ktorom všetko okrem Zeme obieha okolo Slnka, Slnko obieha okolo Zeme a Zem je centrom vesmíru, Kepler navrhol vysvetlenie vzdialeností planét pre heliocentrický model, v ktorom vychádzal z dokonalých geometrických telies, a neskôr doplnil rozšírenie o eliptickú dráhu a tri pozorovania sformulované do zákonov známych ako Keplerove zákony, a napokon Newton, vychádzajúc z pozorovaní Galilea z Galilei, vytvoril matematický model heliocentrického vesmíru, kde sa každé dve telesá priťahujú gravitačnou silou úmernou hmotnosti každého z telies a nepriamo úmernou štvorcu ich vzdialenosti. Potom som podal obšírne vysvetlenie Newtonových pohybových zákonov: Prvý zákon definuje inerciálnu vzťažnú sústavu ako takú, v ktorej na pozorovateľa nepôsobia vonkajšie sily, druhý zákon popisuje vzťah medzi silou, hmotnosťou a zrýchlením: F=ma, a tretí zákon hovorí, že ak teleso A pôsobí nejakou silou na teleso B, teleso B pôsobí rovnakou, ale protichodnou silou na teleso A. Potom som popísal spôsob, ako rátať orbitálnu rýchlosť na kruhovej orbite: keďže výslednica síl musí byť nulová, musí platiť vzťah Fg=Fods, čiže GmMR^(-2)=mR^(-1)v^2, teda v=(GMR^(-1))^(1/2). Tiež som popísal princíp Feynmanovej quasi-rekonštrukcie Newtonovho dôkazu o kužeľosečkových orbitách, podľa ktorého je zmena vektora rýchlosti za rovnaké uhly rovnaká pre lim Δα→0, teda dv/dα = konšt. Napokon som popísal Hohmannov transfer, čo je energeticky najmenej náročný spôsob transferu medzi orbitami, energetický princíp orbít a jeho využitie pri orbitálnych manévroch, a napokon circumlunárnu trajektóriu, ktorá využíva gravitačné pole Mesiaca, respektíve ľubovoľného satelitného objektu na energeticky nenáročné obrátenie vektora rýchlosti na návrat na Zem. Napoon som popísal deterministycký chaos ako systém, v ktorom nevieme bez úplnej znalosti východzích podmienok určiť časový vývoj modelu, a napokon sme určili systémy, v ktorom sa nachádza viac ako dva hmotné body, ako deterministické, teda Newtonova diferenciálna rovnica sa v nich nedá vyriešiť algebraicky, iba numericky s ľubovoľnou presnosťou. Napokon som popísal spôsob programovania stránky ako rozhrania pre fyzikálnu simuláciu, popísal som pojmy ako framework a vysvetlil princíp jednotlivých programovacích jazykov: HTML na konštrukciu štruktúry stránky, CSS na určenie jednoduchých vlastností jednotlyvých objektov stránky, SQL ako databázový jazyk, PHP ako flexibilný výpočtový nástroj na generovanie HTML, a napokon JavaScript, teda jazyk s najmenšou časovou odozvou na stránke schopný úpravy vlastností objektov stránky, a princíp HTML DOM, pomocou ktorého moja simulácia beží. Ku koncu som jednoducho popísal, ako moju simuláciu ovládať a ako využívať vlastnosti a možnosti mojej stránky SKME.",2016-04-06 18:28:15,2016-04-06 19:01:14,michal
266,231,michal,SKMEFORUM,A,2,6.2. English,michal,"At first, I described methods used by ancient Greeks to calculate such things as the perimeter of Earth or distance from Moon or Sun. Then, I wrote down main philosophical directions in astrophysics that lead European intelligence in medieval times, from Plato (with geocentrism), through Kopernik (with heliocentrism), Tycho de Brahe (partly heliocentrism plus Sun orbiting Earth), Kepler (he thought that distances of planets are given by shape of five ideal geometrical objects, later he stated that orbital trajectories of planets are conic sections), and at last Newton, whose mathematical universe was built on works of Kepler and Galileo Galilei. It was heliocentric, but there was more to it: every single piece of mass was attracted to every another piece of mass with gravitational force being contiunally proportional to masses of both pieces and inversely proportional to squared distance between the pieces. Then I've explained what exactly the three Newton's laws of motion mean - the first law defines inertial frame of reference as system where there are no forces upon the observer. The second law just states that F=ma. And the third law says when there's a force from object A to object B there must be another force same as the first from object B to object A. Then I solved the equation describing the circular orbit: Gravitational force must be of the same amount as the centrifugal force: in another words, G.m.M.R^(-2)=m.v^2.R^(-1). You can calculate the orbital velocity as a solution of stated equation: v=(G.M.R^(-1))^(1/2). Then I described such manoeuvres as Hohmann transfer, which is energeticaly least-consuming way to tranfer at diferent orbit, or circumlunar trajectory, which uses gravitational pull of the planet you want to visit to turn your velocity vector. At last I described the very term 'deterministic chaos', as a type of systems when you can't calculate state of model after some time if you don't know initial conditions with infinetizimal error, which is impossible. Into these systems belongs every gravitational model with more than two pieces of mass. Therefore, you can't calculate trajectory of a rocket or pretty much anything algebraically, you must use the numerical method with non-null tolerance error. In the third part, I offered a way to make such projects as SKME is. I described the very term 'framework' and applications of basic programming languages used to build websites, which are: HTML, where you can build a structure of a website, CSS, when you can set properties to objects of a website, SQL, where you can build and manage a database, PHP to make flexibile websites and to communicate with your database, and finally JavaScript, which is used to change properties of some objects with almost no response time and without changing properties of anything else, or even without refreshing the whole page. And I also described, how to operate with my simulation, and what can you do on my website.",2016-04-06 19:16:23,2016-04-08 21:05:13,michal
267,231,michal,SKMEFORUM,A,2,6.3. Deutsch,michal,"In meinem Projekt habe ich das summarisch Geschichte des Astrophysik beschreiben, von Platos geozentrisches Weltbild, Koperniks heliozentrischen Weltbild, halb geocentrischen und halb heliozentrischen Brahes Weltbild, Keplersche Gesetze und Newtonsche Gesetz der allgemeinen Gravitation. Ich habe auch drei Gesetze der Bewegung beschreiben: Erste Gesetz definiert was das Inertialsystem ist, zweite Gesetz sagt, dass F=m.a, und dritte Gestetz sagt, dass, wenn das Objekt A eine Kraft auf das Objekt B ausübt, gibt es eine andere Kraft ist, dass Objekt B auf Objekt A ausübt. Dann löste ich Gleichung der Kreisbahn : Gravitationskraft muss gleich wie die Zentrifugalkraft, oder: G.m.M.R^(-2)=m.v^2.R^(-1). Wenn du willst die Umlaufgeschwindigkeit berechnen, es ist v=(G.M.R^(-1))^(1/2). In dritte Teil, ich habe meine Webseite SKME, Simulation, Framework und Datenbank-Kommunikation beschreiben.",2016-04-07 14:33:19,2016-04-08 21:05:49,michal
269,179,palo4,OHISTORY,K,2,(2016) ADHD,palo4,"{IMAGE, 157, , 40%} {IMAGE, 158, , 40%} {IMAGE, 154, , 40%} {IMAGE, 159, , 40%} {IMAGE, 161, , 40%} {IMAGE, 160, , 90%}",2016-05-15 08:38:40,2016-05-15 11:49:04,palo4
270,50,palo4,FAQ,A,1,9 Riešenie problémov,palo4,"V tejto kapitole sú zhrnuté odpovede na otázky, ktoré začínajú : 'Prečo nefunguje...'",2016-05-15 09:07:23,2016-05-15 09:08:37,palo4
271,50,SIQO,FAQ,A,1,6 Navigácia na stránkach SIQO,SIQO,"Pod navigáciou na stránkach SIQO sa myslí: {SPLIT} Pohyb medzi SIQO aplikáciami Pohyb medzi jednotlivými stránkami Pohyb v diskusných fórach Používanie SIQO objektov, ako sú okná diskusného fóra, databáz, formulárov, grafov a pod. {SPLIT} Hlavne nezabudnite, že nie je vhodné používať navigáciu (napr. { LINK, 225, tlačítko Back }) v prehliadači :-)",2016-05-15 09:10:59,2016-05-15 10:34:08,SIQO
272,271,SIQO,FAQ,A,2,Pohyb medzi SIQO aplikáciami,SIQO,"Na pohyb medzi SIQO aplikáciami je určená úvodná stránka (Homepage).  Ak sa potrebujete dostať do inej SIQO aplikácie, použite linku 'SIQO Homepage' v tiráži - nachádza sa v spodnej časti okna - a ľavom menu si vyberte požadovanú SIQO aplikáciu. Do aplikácie potom vstúpite linkou v centránej časti obrazovky, kde sa nachádza opis Vami zvolenej SIQO aplikácie.",2016-05-15 09:15:10,2016-05-15 09:20:13,SIQO
273,271,SIQO,FAQ,A,2,Pohyb medzi jednotlivými stránkami,SIQO,"Pohyb medzi jednotlivými stránkami je zabezpečený linkami priamo na SIQO stránkach. Nepoužívajte, prosím, navigáciu v prehliadači. Máte pravdu, { LINK, 225, tlačítko Back } v prehliadači je pohodlný spôsob ako sa dostať rýchlo a bez námahy späť, ale som lenivý naprogramovať podporu tejto navigácie do SIQO frameworku. {SPLIT} Linky na SIQO stránkach nájdete: 1. V pásiku systémového Menu - nachádza sa v hornej časti obrazovky hneď pod názvom stránky. V tomto menu sú linky systémového charakteru platné pre celý projekt (login) a platné pre príslušnú SIQO aplikáciu.  2. V tiráži - nchádza sa v úplne dolnej časti obrazovky -  a obsahuje linky 'O autorovi', 'Admin', 'SIQO Homepage' . Linka úvodnej stránky 'SIQO Homepage' je Váš základný rozcestník a navigačný bod v celom SIQO projekte.  3. V aplikačnej oblasti - nachádza sa v centrálnej časti obrazovky. Tu sú linky pre konkrétne úlohy SIQO aplikácie.",2016-05-15 09:22:35,2016-05-15 09:39:42,SIQO
274,271,SIQO,FAQ,A,2,Pohyb v diskusných fórach,SIQO,"Objekt diskusného fóra je základným rozhraním, v ktorom sa Vám projekt SIQO prihovára. Je to, samozrejme, SIQO objekt a všeobecné pravidlá nájdete v článku {LINK, 275, používanie SIQO objektov.} {SPLIT} Diskusné fóra v projekte SIQO sú hierarchicky usporiadané a majú ľubovoľnú hĺbku vnorenia. Na základnú orientáciu vo fóre nachádzate slúži adresa článku ktorý práve čítate. Nachádza sa v hlavičke článku a ide o zoznam liniek od koreňového článku cez jednotlivé vnorenia až po článok na obrazovke. Každá z týchto liniek Vás prenesie do príslušného článku fóra.  {SPLIT} Okno diskusného fóra je rozdelené na 3 vertikálne časti.  V centrálnej časti sa nachádza obsah článku.  V ľavej časti sa nachádzajú články na rovnakej hierarchickej úrovni ako aktuálny článok, pričom tento je označený značkou '>>'. Ak sa nachádzate v koreni diskusného fóra, sú tu zobrazené naposledy zmenené články. Ešte nepublikované koncepty sú označené písmenom 'C'.  V pravej časti sa nachádzajú linky na podkapitoly/komentáre k zobrazenému článku. Ešte nepublikované koncepty sú označené písmenom 'C' {SPLIT} V pätičke diskusného fóra sa nachádza tlačítko 'Up', ktoré Vás prenesie o jednu hierarchickú úroveň späť ku koreňu fóra. Toto tlačítko nie je zobrazené ak sa už nachádzate v koreni diskusného fóra. {SPLIT} Detaily použitia ostatných ovládacích prvkov nájdete v článku o {LINK, 135, editovaní obsahu diskusného fóra.}",2016-05-15 09:42:35,2016-05-15 10:20:24,SIQO
275,271,SIQO,FAQ,A,2,Používanie SIQO objektov,SIQO,"Všetky vizuálne objekty na stránkach SIQO sú SIQO objekty. Jednotliví používatelia majú samostatné privilégiá ku každému SIQO objektu a rozsah informácií a tlačítok, zobrazených pre používateľa závisí od týchto privilégií. SIQO objekty sú vizuálne rozdelené na:  1. Hlavička. Tu sa nachádza názov objektu a komentár k názvu. Po kliknutí na hlavičku (nie na linku v hlavičke) sa zobrazí spodné okno ak bolo zobrazené vrchné okno a vice versa.  2. Spodné okno Obsahuje pomocné informácie o SIQO objekte a môže obsahovať editovateľné parametre, prislúchajúce ku konkrétnemu typu objektu.  3. Vrchné okno Obsahuje hlavné informácie SIQO objektu a môže obsahovať editovateľné parametre, prislúchajúce ku konkrétnemu typu objektu.  4. Pätička Obsahuje tlačítka navigácie funkcií SIQO objektu. {SPLIT} Detaily používania SIQO objektov nájdete v príslušných článkoch, ako napr. {LINK, 274, diskusné fórum}",2016-05-15 09:45:36,2016-05-15 10:34:01,SIQO
276,123,eva,OHISTORY,N,4,Re: Naše matičné dni - dozvuky,eva,New item from ID 123,2016-05-22 10:03:54,2016-05-22 10:03:54,eva
277,128,eva,OHISTORY,A,2,(2016) Začína jeseň,eva,"Keď som včera prišla z obchodu, na lavičke pred domom sedel sused. 'Čo tu robíš Petrík?' opýtala som ho. 'Čakám na jeseň' povedal a usmial sa. Dnes sedím na balkóne a užívam si posledné slniečko tohtoročného leta. Je príjemné, mierne teplé. Leto bolo také, ako leto má byť .Zajtra už bude jeseň a potom, keď sa zima so zachmúrenou tvárou pýta, čo som robila v lete... Júl bol veľmi horúci .Neraz mi pomohol dobre prežiť odpoludnie v obývačke ventilátor. V auguste už bolo počasie striedavé. Dobre som využila víkendy. Na rozhovory so  zhovorčivým Marekom, keď sme debatovali o rôznych témach, o jeho odhodlaní študovať medicínu, predtým maturovať z biológie, na hru s Miškom a Maxíkom. S cieľavedomou Evičkou sme si pobesedovali o jej budúcnosti, o jej záujme o históriu a literatúru S Edom sme sa boli poprechádzať vo vrakunskom lesíku, potom sme išli na pivo. S Ľudkou sme boli v Danubiane na  výstave Európske hviezdy: Miró et  COBRA. Loďou sme sa plavili na Devín. Na televíznej veži sme sa kochali výhľadom na Bratislavu. Prechádzali sme sa v sade Janka Kráľa aj v botanickej záhrade. Stretla som sa vo Zvolene so svojimi spolužiačkami po 60. rokoch od našej maturity. Bolo to veľmi príjemné stretnutie. Rozprávali sme sa tak prirodzene, akoby sme sa rozišli včera. S Paĺkovou rodinou som bola na výlete v Punkevnej jaskyni a nad priepasťou Macocha. Odtiaľ som si priniesla kus krásne vylešteného bordového achátu, na ňom je pripevnený izbový teplomer. Vašo mi napísal o svojich chorobách a chorobách jeho manželky Fely, ale hlavne o tom, ako trénoval jazdu na čínskom dračom člne. So svojimi spolujazdcami na majstrovstvách Canady získali tri zlaté medajle v kategórii do 60 rokov a začiatkom októbra pôjdu na týždeň do Číny na preteky. Evička mi napísala zo Škótska, kde študuje v meste Aberdeen. Učitelia od študentov chcú, aby im čo najviac protirečili a s nimi nesúhlasili ale samozrejme s argumentami k veci. Poslala mi aj tri fotografie, školu, pobrežie a zrúcaninu hradu. Prežila som pekné, moje 77.leto a začína ešte krajšia jeseň.Nazbierala som nové sily, nové dojmy a vitamín D. Tiež som si dala prišiť odtrhnutý gombík z kožucha. Nuž, môže prísť aj krutá zima. Budem si prezerať fotografie z Vášho leta. Potomkovia moji, nebojte sa dožiť sa dôchodku, nebudete mať žiadne povinnosti, len samý oddych.   Napísané 23. septembra 2016   doplnenie: na začiatku leta som prežila jeden príjemný deň. Bolo to 12. júla. Edova vnučka Hanka Krištofovičová bola  slávnostne promovaná za doktorku všeobecnej medicíny. Bol veľmi teplý deň, niesla som kyticu a nechcela som prísť spotená, tak som si zavolala taxík. Prišiel zhovorčivý taxikár. Cestou mi hovoril, že predtým pracoval ako lodník v Dunajplavbe. Mali tam milú účtovníčku. Aj ja som tam mala príbuznú, Danku Pančuškovú, Edovu manželku. Tá žiaľbohu už pred mnohými rokmi zomrela. A práve jej vnučke idem na promóciu. To bola veľmi zvláštna náhoda, nikdy by som nemyslela, že sa to môže v skutočnosti stať.  doplnenie napísané 26.septembra 2016",2016-09-21 19:42:49,2016-12-15 20:40:26,palo4
279,128,eva,OHISTORY,A,2,(2016) Nemoderná,eva,"{IMAGE, 190, , 50% } V jedno horúce letné ráno tohto roku išla som do kvetinárstva kúpiť kyticu na promóciu Hanky Krištofovičovej, Edovej vnučky. Prezerala som si gerbery, ruže, tulipány. Mladá kvetinárka mi poradila veľkú slnečnicu so zelenou oblohou. Keď som Hanke gratulovala, veľmi ma blažil pocit súnáležitosti s Hankinou generáciou. Moja generácia sa prezentovala kyticami gerber a ruží. Hankina generácia mala v rukách kytice slnečníc. Aj v oblečení som nevyzerala úplne ako starožitnosť. Mala som na sebe jednofarebné hnedé šaty z ľahkého prírodného materiálu,  tie, čo som si kúpila pred dvomi sezónami vo výpredaji v Pandorfe. V rokoch, keď sa náš spôsob života podstatne menil, pribrzdila som v napredovaní. Spôsobil to fakt, že som si začala pliesť  Džejára s Mečiarom. Tak to už ďalej nešlo. Diali sa zmeny k lepšiemu, tie som prijímala celkom ľahko. A tak som si  v správnom čase  sadla k internetu, aby som novým spôsobom  sledovala svet. Zaujíma ma vývoj v rôznych oblastiach, no najviac vo vede. Udivuje ma, ako nepredstaviteľne rýchlo napreduje veda  a ako v krátkej dobe sa mnoho z jej výsledkov zrealizuje  na praktické využitie. Na budúcnosť hladím  vcelku optimisticky, dokonca aj ponad obzory Marsu. No ak privriem oči a vidím ľudstvo ako mravce rozliezajúce sa po planetách, to ma veru desí. Nemyslím vždy len na vážne veci. Ani môj intelekt na niektoré vážne novoty nestačí. Na internete sa neraz zabávam prezeraním rôznych fotografií.  Karikatúry sú mojim obľúbeným umením. A tiež sa hrávam karty. Tak chtiac-nechtiac predsa len zaostávam. Nemoderná som napríklad v tom, že som odložila moderný paplón a zaobstarala som si páperovú perinu. Priznávam, že sa mi pod ňou veľmi sladko spi. Trochu konzervativizmu neškodí. Utešujem sa, že to nie je hriech. Dnes, keď som si viezla domov z obchodu pivo, napriek predpovede daždivého počasia, svietilo na mňa a na naše oranžové balkóny nádherné slniečko. Vtedy som si uvedomila, že ja som vlastne už dosť dlho Vrakunčanka. Prešla som dlhú cestu až sem. Čas sa na nej ohýbal, vlastne vlnil. Spomaľoval, inokedy zrýchľoval. Teraz cvála. Keď príde čas a budete sa so mnou lúčiť, zaspievajte mi nemodernú pieseň Keby som bol vtáčkom..., to oblaži moju dušu.   napísané 7. októbra 2016    8.februára 2017:  na toto miesto Paľko priloží fotografiu z Hankinej promócie. Hanka je najstaršia dcéra Edovej dcéry Andry. Bola promovaná na MUDr. Ja som na tej fotografii vľavo za ňou .Vedľa mňa je Ivana a Andrea.  Tí ďalší ľudia nepatria k nám. Toto patrí k tej hornej fotografii.  Na dolnej fotografii vľavo od Hanky sú Ivana a jej dcéry Andrea a Lucka. Za Hankou je Edo, Andrea a ja. Vpravo sú Elenka, Andreine dcéry Barborka a  Danka, vedľa nej je  pán Krištofovič, nad nimi je pani Kroštofovičová a Janko Mráz /Elenkin syn/. {IMAGE, 192, , 99% }",2016-10-11 13:12:52,2017-03-14 17:26:43,palo4
280,128,eva,OHISTORY,A,2,(2016) Šťastný deň,eva,"Zobudila som sa do krásneho slnečného bezoblačného dňa na konci októbra. Keď som si hneď ráno otvorila e mail, oblažilo ma šťastie. Evička mi poslala svoju prvú esej z angličtiny a ja som si ju prečítala temer bez slovníka a porozumela som jej. Mne sa veľa vzdelania v cudzích jazykoch nedostalo a na praktické precvičovanie nebola žiadna príležitosť. V štvrtom ročníku ľudovej školy som sa začala učiť ruštinu. Do triedy vbehla mladá učiteľka, ktorú sme nikdy predtým nevideli, zakričala dobroe utro deti až sme stíchli. Potom nám začala rozprávať - po slovensky -  aké úžasné novoty  zažívajú ľudia v Sovietskom zväze, aké možnosti majú ženy, môžu byť aj pilotky v lietadlách. To sa nepáčilo našim chlapcom. V šiestej triede nás ruštinu učila učiteľka narodená v Odese. Tej sme vôbec nerozumeli, keď hovorila po slovensky. Neskôr si nás získala, keď nám povedala, že v Odese bývala v druhej ulici od mora a každý deň bola pri mori. Ktovie či sa nám podarí v živote aspoň jedenkrát uvidieť more. Raz počas jej hodiny prišla do našej triedy iná učiteľka, ktorá sa volala Trgová. Naša Odesanka niekoľkokrát  opakovala otázku, što takoe torgovyj dom? Súdružka Trgová vyvalila oči, to je moje meno? V deviatej triede  11 ročnej strednej školy nás učil ruštinu nemčinár, lebo vtedy nebolo dosť učiteľov ruštiny. Bolo to nepríjemné vyučovanie. Žiadal od nás výklad ruskej gramatiky v ruštine. Bol to zvláštny profesor. /Od deviatej po jedenástu triedu sme vyučujúcich oslovovali súdruh profesor / . Veľmi túžil, aby sme mu dali prezývku Mon amie. Stále sa vracal k Maupassantovi, ale nepodarilo sa mu vyvolať v nás pocit akéhokoľvek miláčka. O mnoho rokov neskôr sme sa dozvedeli, že sa obesil pre neveru jeho manželky. Ruštinu som v živote ešte potrebovala na skúšku po štvrtom semestri na LF a na atestácii z pediatrie. Francúzštinu nás v deviatej a desiatej triede učila milá staršia súdružka /tento titul sa jej absolútne nehodil/ profesorka. Pred jej hodinou sme nesmeli vyvetrať triedu, lebo vraj môže byť smrádok ale je teplúčko. Mali sme ju radi, aj sme si obľúbili francúzštinu. V poslednom ročníku nás učil francúzštinu  profesor, ktorý prichádzal do triedy 15 minút po zvonení. Potom nadával, že 2 hodiny do týždňa sú na vyučovanie francúzštiny málo, až pokým nezazvonilo. Takže je jasné, že nie som žiaden filológ. Mala som také obdobie, keď som uvažovala, že by sa mi páčilo študovať etymológiu slov slovanských jazykov, no vydala som sa iným štúdijným smerom. V roku 2011  bol v Slovenskej republike uvedený do praxe nový jazykový zákon. V podstate to bol zákon proti používaniu maďarského jazyka na Slovensku. Zakazoval maďarské nápisy na obchodoch, na plagátoch a reklamách a maďarské nápisy názvov obcí na území, kde žije početná menšina maďarského obyvateľstva. V Bratislave ten zákon nemal žiadne využitie, lebo tu sa v maďarčine nič neuvádzalo. Navyše bratislavskí Maďari ovládajú slovenčinu bez prízvuku a lepšie ako bratislavskí Slováci. Teda maďarské slová sa v Bratislave nevyskytujú, ale anglických slov bolo zo dňa na deň viac. Ja som proti tomu nič nenamietala, ale som nevedela, čo znamenajú. Cítila som sa ako v cudzom meste. Jeden deň som si povedala, že to tak nenechám. Kúpila som si anglickú gramatiku a nosiče s anglickými slovami. Každý deň som sa takto amatérsky venovala angličtine. Neskôr som chodila jeden semester do jazykovej školy a jeden semester ma učila Evička. Potom som začala čítať rôzne brožúry v angličtine. Prečítala som aj knihu Dana Browna Inferno v origináli. Niežeby som bola po tejto konkrétnej knihe túžila, ale vtedy v kníhkupectve inú nemali. Nie je to nejaká umelecká literatúra, tiež mnohé slová sa často opakujú, tak pre môj účel bola vhodná. Čítala som ju so slovníkom a význam napísaného som pochopila. S angličtinou som na tom tak, že nehovorím anglicky, počuté málo rozumiem, ale prečítam si prakticky všetko. Moja vnučka Evička od septembra začala študovať na univerzite v škótskom meste Aberdeen históriu a anglickú literatúru. Pred niekoľkými dňami som jej napísala e mail, že som si na ňu spomenula pri čítaní o Dickensovom autorskom čítaní v Aberdeene a ako sa tam  dobre publikom zabávalo. Želala som jej , aby sa ona popri štúdiu zabavila. A Evička mi odpísala, že doteraz  sedela v knižnici, ale priblížil sa Heloween, a kedže už esej odovzdala, veru sa zabaví. A tú esej mi poslala. Vlastne som už zabudla, prečo som sa začala zaoberať angličtinou, ale keď som si esej prečítala temer bez slovníka a pochopila som čo čítam, zaplavil ma pocit šťastia. Viem, čím sa moja vnučka zaoberá. Mám šťastie, že som svoj čas zbytočne nepremárnila. A to prekrásne jasné jesenné nebo ma v mojej šťastnej nálade utvrdzovalo.   napísané 30.októbra 2016",2016-10-30 13:44:06,2016-12-15 20:39:53,palo4
281,179,palo4,OHISTORY,K,2,(2016) List Jozefovi,palo4,"Jožko, môj priateľ, rozhodol  som sa napísať Ti list, pretože v ruchu kaviarne by som nevedel jasne vyjadriť, čo ma trápi a spôsobuje zmätok. {SPLIT} O osem dní to bude presne 19 rokov, čo som nastúpil na miesto, kde som dodnes. Neurobil som žiadnu závratnú kariéru – stále som na spodnom šteblíku potravinového reťazca firmy. Devätnásť rokov som deň čo deň zavretý v kancelárii so sivými stenami, sivými kobercami a môj počítač leží na sivom stole. Keď sa posledné roky začínam čoraz častejšie obzerať späť, zisťujem, že väčšinu svojho bdelého života som strávil činnosťami, ktorých trvácnosť je menšia ako trvácnosť papiera, na ktorých je vytlačený príkaz na ich vykonanie. {SPLIT} Jožko, pamätám si úplne presne ako si mi raz cez prestávku medzi cvičeniami povedal, že po mne moje deti zdedia asi tak nejakú rovnicu, ale Ty by si chcel zanechať svojim deťom niečo viac. Nevieš si predstaviť, akú radosť a uspokojenie by mi prinieslo vedomie, že na mojom náhrobnom kameni nebude moje meno, dátumy narodenia ani úmrtia, ale moja rovnica. Takýto náhrobok je snom každého vedca a ja som vo svojom srdci vedec. Rovnica na náhrobku znamená, že už nie je potrebné meno ani vysvetlenia, trápne dátumy ani nič iné – každý vie, kto je jej autor a čo dokázal. Ešte stále mám nádej, ale začínam tušiť, že moju rovnicu možno už nestihnem nájsť.  Pomyslenie, že moje roky budú takto plynúť a moje schopnosti, o ktorých si robím vysokú mienku, sa rozplynú v ničote je frustrujúce. Možno ešte frustrujúcejšie je, že momentálne zo svojho života nemôžem len tak ľahko vystúpiť a zmeniť jeho smer ani keby som sa na to skutočne odhodlal – tento spôsob mojej existencie zabezpečuje mojich najbližších, a na mojich bedrách je zavesených príliš veľa nádob a stanových kolíkov.  Mám 46 rokov a polovicu svojho života som prežil v manželstve s mojou Ľubkou. Na týchto rokoch, aj keby som mal tú možnosť, by som nič nezmenil. Ale so zahanbením si musím priznať, že aj ja už poznám tú krajinu rutiny, kde sa v monotónnom rytme opakujúcich povinností tvár mojej milovanej ženy rozplýva do sivých tieňov a ja už nemyslím na „moju Ľubku“ ale len „na ňu“. Vtedy už nerozoznávam jej tvár, počujem len zvuk slov, ktoré hovoria čosi o škole, deťoch, drahých potravinách, o veciach ktoré som neurobil, o veciach ktoré som urobil a o mnohých iných veciach. {SPLIT} Ja som, rovnako ako Ty, človek fotografie a pamäti.  Keď príde na mňa takáto chvíľa, sedím pred albumom a prezerám si staré fotky. Vidím ju pred sebou ako malé škaredé dievčatko pózuje fotografovi na výlete v Jaskyni Slobody. Usmieva sa – možno na svojich rodičov. Vidím ju pred ich domom a skúšam si predstaviť, ako sa asi hrávala a o čom premýšľala. Vidím ju ako stredoškoláčku a predstavujem si, aké mohla mať ideály - veď čítala Hesseho a Thrákura a Rúfusa - a či si vysnívala krásneho princa. Plakávala, keď sme bez nábytku spali na zemi na matraci v našom panelákovom byte, do ktorého fúkalo a zatekalo a steny plesniveli. Vidím nás na fotografii pri Štiavnici, keď sa Vám narodil Váš prvorodený syn, Ty ho nesieš v šatke a moja Ľubka dúfa, že aj nám sa to konečne po toľkých rokoch manželstva pošťastí.  Nepozerám si tie fotky náhodou a bezcieľne. Hľadám v nich opäť seba, keď sa stratím v sivých dňoch. {SPLIT} Pred 23 rokmi mi darovala dobrovoľne, bez zmluvy a záruk, len na verejne vyslovené slovo, celú svoju budúcnosť až do smrti. Na rozdiel od dávnych otrokárov som dostal darom slobodného človeka, celú jeho energiu a snaženie a stal som sa centrom a vzťažným bodom jeho života. Darovali sme sa navzájom.  Vždy keď si toto uvedomím, viem, že som opäť na správnej ceste a tvár mojej ženy je už plná farieb a výrazu a vidím v nej nielen tento okamih, ale všetky chvíle a snaženia, radosti a smútky celej tej dlhej cesty, ktorú sme už spolu prešli.  A preto viem, že naše oči vidia málokedy celú pravdu a ja si ju musím vedome pripomínať, aby som nezabúdal. {SPLIT} Pred dvomi dňami mi volala Tvoja Anička s prosbou o radu. Z toho mála som pochopil, že si chceš zobrať úver na fotoobjektívy a zaručiť ho Vaším domom. A že duša Tvojej ženy je rozpoltená na túžbu dopriať Ti všetko, po čom túžiš aby si bol šťastný a na túžbu zachovať si strechu nad hlavou aby mohla vychovať Vaše deti.  Viem, že ak si niekto v tejto krajine vie spočítať priebeh úveru a zarátať riziká, tak si to Ty. Tiež viem, že pri súčasných sadzbách a objeme je riziko zanedbateľné.  Lenže Tvoja žena – a žiadna matka – nikdy nepochopí, že niekto dobrovoľne vystaví svoju rodinu riziku, že ich deti stratia strechu nad hlavou. Nie je to vec inteligencie ani dobrej vôle, je to vec psychológie a ak chceš – tak ich stvoril Boh, aby dal deťom šancu vyrásť. {SPLIT} A toto je kríž matky: Nikto sa jej nebude pýtať, či sa jej to páči, či nemá iné ambície, či má na to náladu, či má dosť peňazí – musí vychovať svoje deti aj keby pri tom zničila celú svoju bytosť a žiadne zlyhanie sa neodpúšťa. {SPLIT} Ja i Ty vieme, že ak by si ochorel, zlomil si nohu alebo niečo iné by spôsobilo zlyhanie úveru, zasiahlo by to Vašu rodinu silou uragánu. Vaše manželstvo by skončilo v tichom zúfalstve alebo za plných zvukových efektoch rozvodu. Toto však vyrieši poistenie úveru.  Ale je niečo, čo nevidíš, lebo to možno vidieť iba zvonka a z určitej vzdialenosti.  Ak Tvoj úver nezlyhá, Tvoja žena navždy stratí svojho muža. Začne sa to v okamihu, keď si pripustí – podvedome to už bude vedieť – že jej muž sa rozhodol sám a nepodporil ju, keď sa cítila najviac ohrozená v snažení celého svojho života. A dokončí to každá sobota a nedeľa a každá noc, keď budeš pracovať na svadbách a promóciách so svojimi objektívmi aby si ich splatil. Lebo nebudeš investovať svoj čas do svojej rodiny, ktorá je mimochodom práve teraz v kritickom období – Vaši starší synovia dospievajú. Čo myslíš, koľko času Ti ešte ostáva, aby si sa s nimi mohol porozprávať – ak to prerátaš na víkendy a hodiny, zistíš, že prekvapivo málo. Hrozivo málo.  Viem to, lebo ja som na tom presne tak isto ako Ty. {SPLIT} Teraz by si sa mohol s hnevom obrátiť na mňa, kto som, že si dovoľujem robiť Ti takéto výčitky.  Choď, zober tento list pastorovi svojho zboru alebo inému mužovi, ktorému dôveruješ a opýtaj sa ho na jeho názor. {SPLIT} Jožko, ešte nikdy som vedome nevystavil vzťah k inému človeku takémuto ohňu. Ale Ty, Tvoja žena a Vaši synovia mi za toto riziko stojíte. Nie ste len tak hocikto, ste jedni z najbližších ľudí môjho života. Rovnako ako Martin a Inka, Mišo a Anna-Mária, Erik a Hanka, Rišo a Zuzana – áno,  ktorí sa všetci už rozviedli a ja vidím rany, ktoré si vzájomne spôsobili.  Nikto z nich nebol hlúpy, neželal svojmu partnerovi zle, nevstúpil do manželstva so zlým úmyslom.  Ich manželstvá zabila frustrácia z nenaplnených túžob. Viem to, lebo som ich priateľ. {SPLIT} Jožko, neviem, či keď o chvíľu dokončím tento list, stlačím „Odoslať“ alebo zbabelé „Zmazať“. Neviem, či si ho dočítaš až sem, alebo sa stanem Tvojim nepriateľom už na prvej stránke. Len naivne dúfam, že týchto pár riadkov dokáže zmeniť životy a zabrániť katastrofe.  Želám Ti pokoj a radosť, snáď ešte stále Tvoj priateľ  Palo  PS.: Pred časom som Ti hovoril, ako vnímam výrok: 'Hospodin trestá chyby hriešnych do tretieho pokolenia ale odmeňuje a požehnáva až do siedmeho pokolenia.' - že deti a vnukov netrestá Boh, ale nesú si náklad, čo do nich vložili ich rodičia. Toto bude dedičstvo, ktoré odkážeme našim deťom - to, ako ich vychováme. Naše chyby pocítia ešte naši vnuci ale to dobré pretrvá oveľa dlhšie. A tiež to bude náš pomník.",2016-12-15 20:40:51,2016-12-15 20:47:07,palo4
282,281,palo4,OHISTORY,K,3,Re: (2016) List Jozefovi,palo4,"Tento list som odoslal v noci, 14. decembra 2016. Prvýkrát som potom Jožka videl o týždeň. Nedal mi po papuli a bol na mňa milý. Povedal mi, že list nečítal, lebo bol veľmi dlhý. A že tomu nemôžem rozumieť. Anička si našla podpornú skupinu pre ženy so závislými manželmi. Obávam sa, že sa môj list premenil na proroctvo.",2016-12-15 20:48:18,2016-12-15 21:16:54,palo4
283,221,michal,GRAFORUM,A,2,Cesta (2016),michal,"Jack bol dobrý doktor. Po štyridsiatich rokoch v dedinskej ambulancii o sebe dokázal s čistým svedomím tvrdiť, že zvládne aj najťažšie situácie, v ktorých často vystupovali hysterickí svedkovia alebo zložité dedinské vzťahy. Jack bol naozaj dobrý doktor, možno najlepší. Počas jeho kariéry sa mustalo pár veľmi podivných vecí. Ale o jednej udalosti nikdy s nikým nehovoril. Ale teraz, keď je už mŕtvy, myslím, že by nebol proti, aby som vám porozprával to, čo on mne.  Jacka zavolali do ambulancie skoro, okolo štvrtej ráno. Nesťažoval sa, iba schmatol lekárničku a ponáhľal sa ku pacientke. Veľmi dobre vedel, že dieťa nepočká. Bolo to krásne dieťa, zdravé a silné. Už teraz sa mu na hlávke črtali plavé vlásky. Matka bola z pôrodu oslabená, ale to sa dalo očakávať. Už po niekoľkých hodinách sa mohol Jack zbaliť a odísť s vedomím, že vykonal svoju prácu. Bol krásny deň. A keďže Jacka už vystriedala praktikantka Adele, vybral sa domov, užiť si zaslúžené dvojtýždenné voľno. Býval o niekoľko dedín ďalej, takže ak sa chcel stihnúť dostať domov pred zotmením, musel sa ponáhľať. Vysadol na bicykel a pomaly sa rozbehol po prašnej ceste, vychutnávajúc sviežosť neskorého rána. Ale prešiel sotva dva kilometre, a v jarku pri ceste zbadal ležať telo. Jack, zocelený rokmi doktorskej praxe, bez akéhokoľvek povyku zoskočil z bicykla a rozbehol sa ku telu. Patrilo asi päťročnému chlapcovi s plavými vlasmi. Jack ho okamžite vytiahol z jarku a zbavoval ho vody. Chlapec sa rozkašľal a spadol na zem, vypľúvajúc množstvo vody. 'Ďakujem,' zašepkal ticho, desivo mladým hlasom. 'Kde máš rodičov?' spýtal sa Jack. 'Ja... neviem,' zafňukal chlapec. 'Oni...' Vyzeralo to, akoby niečo tajil. Jack sa načiahol, aby ho chytil za ruku, ale chlapec sa mu vytrhol a rozbehol sa po ceste do dediny. Jack by ho na bicykli ľahko dochytil, ale nechal to tak. Poznal príbehy o tom, čo sa môže stať malým deťom, ako môžu prísť o rodinu. Chlapcovi by už nedokázal pomôcť, je z neho dieťa ulice. Vysadol teda na bicykel a vybral sa ďalej.  V najbližšej dedine si uvedomil, ako ho týra smäd a hlad. Bolo niečo pred poludním, nuž sa vybral do krčmy najesť sa a posilniť sa pred zvyškom cesty. Ako doktor by sa mohol bez viny ukázať aj v o čosi luxusnejšom podniku, ale v tejto dedine bola jediným dôveryhodným stravovacím zariadením práve krčma Pod Gaštanom. A okrem toho ho priťahovali príbehy nešťastných dedinských mládencom - toto až nezdravé posadnutie mu spôsobilo už mnoho problémov, keď ho zvedavosť dohnala do nepríjemných situácií. Vošiel do učupeného domčeka, sadol si za stôl, a objednal si jedlo. Potom sa poobzeral okolo seba, hľadajúc zaujímavé tváre a nové príbehy. Vtom jeho pohľad upútal mladý plavý chlap, možno dvadsaťročný, a s divokým výrazom. Sedel hneď pri vedľajšom stole, sám, iba nad korbeľom piva. Jack sa rozhodol, zdvihol sa od stola a presadol si vedľa chlapa. Mal prázdny pohľad a z rúk akoby sa mu vytratila sila - korbeľ zvieral iba slabo, ako artritidik zviera riadítka bicykla. Ale pritom sa mu jasne pod košeľou rysovali svaly, a mozole na rukách poukazovali na manuálnu prácu. 'Čo tu len tak sedíš?' spýtal sa Jack. 'Čo sa staráš?! Starý dedko, nemáš na práci nič lepšie ako otravovať slušného chlapa?' 'Som doktor, a ty vyzeráš, akoby si mal sebou za chvíľu hodiť o zem. Čo ti je, že vyzeráš skôr ako tieň než ako chlap?' 'No dovoľ? Ešte pred chvíľou som sa skvelo bavil s chlapmi, ale všetci museli ísť. Aj ja už pôjdem.' Zjavne klamal. 'Zaplatím,' povedal smutne Jack. Chlapovi sa rozjasnila tvár, pobúchal ho po chrbte, a vybral sa von. Zreteľne bolo počuť, ako spieval užialeným hlasom: 'Otec sa mi žení, mama, tá je v čiernej zemi, načo pôjdem domov...'  Jack šiel zadumane na bicykli domov, ľutujúc podivného chlapa v krčme aj chlapca z jarku. Obaja mali úplne pokazený život. Jack by im veľmi rád pomohol, ale nemohol. Slnko sa na oblohe prevrátilo ku ceste nadol, za obzor. Jack už niekoľko hodín bicykloval po tichej ceste medzi kvitnúcimi stromami, a postupne sa zbavoval bolesti, ktorú prebral od tých dvoch smutných duší. A vtom uvidel niečo krásne - rodinu. Bola tam matka, krásna žena v stredných rokoch, okolo nej pobehovali dve zdravé malé dietky, a na ne sa usmieval starší plavý chlap, akoby nemohol uveriť svojmu šťastiu. 'Dobrý deň,' pozdravil Jack. Deti sa okolo neho zbehli a snažili sa naňho vyliezť, obzerali si bicykel. Zatiaľ k nim podišla matka, usmievavé stvorenie. 'Dobrý deň, pán doktor. Ste na ceste domov?' 'Veru tak. Na dva týždne v roku. Doktorina je ťažká a zodpovedná.' 'Máte šťastie,' zapojil sa chlap. 'Akurát na vaše dva voľné týždne pripadol najkrajší čas v roku. Je jar, obloha jasná a slnko teplé.' Jack sa pozdravil a vybral sa ďalej. Keď sa obzrel, uvidel šťastnú rodinu, ako kráčajú kvitnúcou alejou a užívajú si deň.  Zapadalo slnko, červeň sa rozliala po obzore. Jack už v diaľke videl dedinu, v ktorej býval. Už sa tešil na pokojný večer, no zrazu mu do cesty vybehlo dievča, asi dvadsaťročné, s plavými vlasmi. 'Doktora! Potrebujeme doktora!' Jack sa bezmyšlienkovite rozbehol za ňou. Zabočili okolo kostola, a tam na doske ležala veľká postava silného muža. Jack sa mu sklonil ku hrudi, ohmatal krk, a potvrdil, že muž už nežije. Ženy sa rozplakali, chlapi ticho zdvihli dosku a vybrali sa na cintorín. Zvony hlasno bili, keď ponárali dosku do pripravenej diery v zemi, a posledné lúče jarného slnka naposledy ožiarili plavé vlasy mŕtveho muža.",2017-02-14 12:31:56,2017-08-20 17:34:22,michal
285,128,eva,OHISTORY,A,2,(2016) Zase jedny narodeniny,eva,"A to už sedemdesiate  ôsme. Kam tie letá a zimy uleteli... Deň 14. február, odkedy sa na seba pamätám, bol vždy slnečný i keď dosť chladný. Iba na jeden tento deň si spomínam  ako na deň s celodenným dažďom. Všetky ostatné sú v mojich spomienkach slnečné, jasné, s modrou oblohou, s viditeľnosťou do ďaleka. Aj tohtoročný bol taký. Oslavu mojich narodenín sme si s mojimi deťmi Evou a Paľkom stanovili na sobotu pred 14. februárom. V ten deň sme sa vybrali na výlet na Zochovu chatu, turistické miesto nad mestom Modra. {IMAGE, 193, , 50% } Pred viac ako dvadsiatimi rokmi sme na tomto mieste oslávili narodeniny Evy a Paĺka, teda v apríli. Obidvaja sa narodili v apríli. Vtedy bola Zochova chata skutočne drevená turistická chata. Prišli sme v sobotu dopoludnia, prechádzali sme sa turistickými chodníčkami, užívali sme si prírodu a slniečko. Večer nás deti zabávali v našej izbe. Na druhý deň, v nedeľu po obede sme sa pomaly zberali na odchod, pretože popŕchalo. V Pezinku pri jazierku sme sa rozlúčili. Paľko s Ľubkou a Eva s Ďurkom odchádzali do Bratislavy, ja s Milankom do Piešťan. Dodnes si spomínam, že to bol veľmi príjemne strávený čas v prírode a v dobrej spoločnosti. Zochova chata dnes je horský hotel, obložený drevom a sklom. Prišli sme cez Modru práve na obed. Varia tam dobre a zaujímavo, obsluha bola príjemná.  Po obede sme sa vybrali na prechádzku, čo som sa tak na ňu tešila. A nesklamala som sa. Príroda bola zasnežená, sneh bol miestami zľadovatelý. Išli sme cestou cez listnatý les. Vystúpili sme  na kopec tesne pod 5OOmetrov nadmorskej výšky. Na vrchu bolo odhalené sídlisko  zo železnej doby. Výhľad z kopca bol krásny.  Pomaly opatrne sme zišli späť k autám. Tu sme sa rozlúčili. Paľko s Ľubkou a Mxíkom išli na Čiernu Vodu a ja s Evou do Novej Dedinky a potom do Bratislavy. V pondelok mi prišli zablahoželať Marek a Miško. Veselo porozprávali o zážitkoch zo školy aj mimo školy. V utorok, teda ten správny deň, 14. február, mi prišiel zavinšovať môj brat Edo. Bol krásny slnečný deň. V tomto roku som zase zažila pamätihodné narodeniny. Koľko ich ešte bude?   napísané 21.februára 2017",2017-02-21 10:55:50,2017-03-14 17:25:02,palo4
286,221,michal,GRAFORUM,A,2,Malé vlnky oceánu (2017),michal,"On konečne sníval.   Cítil úľavu. Doteraz si nebol istý, čo to sny sú. Niekedy sa stretol s myšlienou hovoriacou o podvedome tvorenom svete vznikajúcom v spiacej mysli, ale On ten koncept vôbec nedokázal uchopiť.   A teraz sníval.   Je to vlastne veľmi jednoduché, pomyslel si. Tvar sveta v mojej hlave je daný nejakými funkciami, ktoré som nadobudol počas svojej existencie. Do týchto funkcií sa dostávajú signály z vjemových orgánov. A pri snívaní stačí oklamať mozog a nanútiť mu umelo vykonštruované výstupy týchto spracovacích médií, pričom sa stratí fakt, že signálne kanály z očí a uší zostanú prázdne.   Ocitol sa v sne, ale nevedel, kedy sen začal. Dávalo to zmysel, pretože hoci pojem času je jedna z prvých vecí, ktoré do sna pridáme, znamená to, že sa musíme oprostiť od konceptu 'počiatku' sna. Sen v podstate nezačína - existuje, a v istom bode v ňom začína plynúť čas, nevyhnutný pre všetko dianie.   Bol obklopený ničotou. Nebola ani čierna, ani biela - nemala farbu. Vyzerala ako mrak, na ktorý pozeráte a potom zavriete oči.   On si pod sebou predstavil pevný povrch, a zrazu stál. Bolo to také jednoduché. Skoro mal až chuť smiať sa. Rozhodol sa, že vyskúša ešte niečo. Započal dômyselný útok na svoje vedomie a zrazu sa vedľa neho zjavila biela kocka. Vytvoril si stoličku a sadol si, hoci nepociťoval bolesť ani únavu. V pamäti si vybavil dub, stojaci pred jeho domom, a zrazu tam bol. Vždy, keď upriamil pozornosť na niektorý detail, doplnil sa.   Bolo to úžasné. Mal celý svet vo svojej hlave. Bola v tom istá elegancia, tá radosť z tvorenia. Zdalo sa, že je to dokonalé.   Ale vtom si uvedomil, že niečo cíti. Nejaký...  tlak v hlave, ktorý so železnou naliehavosťou búšil na brány jeho vedomia. Mal pocit, akoby stál chrbtom otočený ku vysokej priehrade, ktorá ho jediná oddeľovala od záplavy myšlienok z jeho podvedomia. Ten tlak bol stále naliehavejší. Rozboleli ho nohy a brucho. Usiloval sa sústrediť, ale bolo to čoraz ťažšie. Pozrel na strom, a zrazu sa mu letmo zazdalo, že okolo neho vidí celú záhradu, a vedľa nej jeho dom. Pousiloval sa to rozdýchať a nejako zabrániť zrúteniu svojho sveta. Veď sú to iba spomienky, opakoval si. Iba obrazy z podvedomia. Nič pre mňa neznamenajú.   Na chvíľu sa mu zazdalo, že tlak povolil. A zrazu si spomenul na Tvár a celá konštrukcia jeho dokonalého sveta sa zrútila. Priehrada sa pretrhla. Bol zavalený spomienkami, obrazmi, útržkami informácií. Spadol na zem a topil sa. Vlna ho zmietla do najhlbších kútov jeho mysle. Zavrel oči...   Otvoril oči. Bol v tmavej miestnosti, no spoza ťažkých záclon presvital slnečný jas. Zdalo sa mu, že leží na svojej pohovke s koženým poťahom, obklopený drobnosťami zo svojho života. Posadil sa.   Sen sa skončil. Prebudil sa.   Rádio na stole hralo Californication. Rozhrnul záclony. Za oknom stál dub, a slnečné lúče ihrali v jeho korune. Jeho zbierka Van Gogha visela po stenách, desiatky počítačov naskladané v rohu ticho vrčali.   V hlave mal spomienky z minulosti viažuce sa na toto miesto. Za ním sa odvíjala niť jeho života, a na prvý pohľad vyzerala byť bez uzlíkov. Všetko do seba zapadalo.   Zavrel oči. Niečo nebolo v poriadku.   Tá pieseň.   Určite to bolo Californication, spoznal to hneď. Ale keď sa poriadne započúval, zistil, že nedokáže rozpoznať ani kúsok textu. Pieseň sa skladala iba zo zábleskov živej audiálnej pamäte. Vlastne to nebolo Californication. Bolo to to, čo sa mu pridalo do pamäte, keď si tú pieseň vypočul.   S rastúcim nepokojom pribehol ku oknu a vyzrel von. A vtom si to všimol.   Ten strom nemal listy. Mal korunu, a na prvý pohľad vyzeral ako strom... nie, vyzeral ako to, čo jeho mozog rozpoznával ako strom... ale chýbali mu akékoľvek detaily. Keď On zaostril na niektorú časť koruny, videl listy, aj spôsob, akým na ich tvárach hrali slnečné lúče, ale keď sa pokúsil pospájať tieto drobné detaily dokopy, to, čo vzniklo, nebolo tak celkom konzistentné s celkovým obrazom stromu.   Plný hrozného podozrenia prebehol očami po stenách. Vedel menovať každý jeden obraz, no zároveň ich nedokázal od seba odlíšiť. Slnečnice boli nezameniteľné, no vo váze nevidel ani jeden kvet. Obraz Kaviarenská terasa v noci by rozpoznal kdekoľvek, no zároveň sa teraz nelíšil od hocakej kaviarne. A jeho najobľúbeňejší obraz, Hviezdna noc, bol, kým naňho nepozrel, iba modrá špirála v bezvýraznom ráme.   Stále sníval. Bol si istý.   Rozbehol sa, vyrazil okno a bezhlavo sa rútil po záhrade, ktorá bola viac kobercom ako zoskupením listov trávy, pod slnkom pribitým na oblohe...   Zrazu započul dunenie. Svet zablikal. Opäť mal pocit, akoby na jeho vedomie doliehalo niečo nesmierne ťažké. Niečo zaškrípalo a vlna ho opäť zmietla. Topil sa...   Prebudil sa. Plný paniky vstal a poobzeral sa.   Vydýchol si. Temné vody oceánu sa okolo neho uzatvárali, a pohliadnuc na linku svojej pamäte, vedel, čo je zač. Zovrel si hlavu chápadlami a rozosmial sa. Bol doma.   No kútikom oka niečo zachytil. Drobnú nezrovnalosť v tomto obraze. Chvíľu sa mu dokonca zdalo, že príboj vysoko nad jeho hlavou bola skôr súvislá nakreslená čiara než súbor malých vlniek.   Spola už očakával to dunenie rúcajúcich sa svetov.",2017-08-11 12:35:10,2017-08-20 17:44:02,michal
287,221,michal,GRAFORUM,A,2,Mytológia Ohňokrvích (2017),michal,"Národ Ohňokrvích je súčasťou konkultúrneho experimentu, ktorý vznikol v júli 2017. Toto sú príbehy malého ostrovného národa, ktorý žije v tribálnej spoločnosti, ale díva sa na hviezdy a kladie otázky.",2017-08-11 18:39:16,2017-08-20 17:34:51,michal
288,287,michal,GRAFORUM,A,3,1 Stvorenie Sveta,michal,"V dávnych časoch, v časoch večnej tmy, nebolo nič, iba oceán. Pod oceánom spali bohovia. A potom, na počiatku vekov, sa bohovia prebudili, pretože začuli volanie svojho otca Taw-qeho (Taw-qe - doslova 'Jeden oheň', prenesene Slnko. Otec bohov, Stvoriteľ sveta. Od jeho ohňa sa odvodzujú všetky ostatné, vrátane 'ohňov života' - ľudských duší). Preto vzlietli a prerazili Dno oceána. Avšak bohovia pri dotyku s vodou tvrdli a umierali, a z ich skamenených tiel vznikla zem. Taw-qe, vidiac svojich synov a dcéry vyskakovať z mora, postavil sa nad zem a ukazoval im cestu. Vždy však po tom, ako celý deň svieti čo najsilnejšie, musí si ísť na noc odpočinúť do svojho domu, ktorý je tak ďaleko od tohto sveta, že najrýchlejšia loď by sa ani po tisícich rokoch plavby nedostala ani na začiatok cesty. Preživší bohovia zatiaľ čakajú pod horami, a podaktorí spia. Čakajú, až príde koniec vekov, keď sa spoja a zvítajú so svojím otcom, a Slnko sa spojí s Oceánom a zavládne Posledný boj medzi Taw-qem a Raw-ratom (Raw-rat - Doslova 'Tichá hlbina', prenesene oceán. Otec morských príšer, Nositeľ smrti, Pán oceánu. Vznikol zo slzy Matky bohov, ktorá zomrela, keď porodila všetkých bohov), ktorý smrteľne nenávidí všetkých bohov.",2017-08-11 18:40:51,2017-08-11 19:28:21,michal
289,287,michal,GRAFORUM,A,3,2 War-tu a Stvorenie ľudí,michal,"Keď bohovia začuli Prvé volanie Taw-qeho, rozhodli sa prejsť za ním cez oceán. Avšak jeden boh, War-tu ('Hlučný smiech'), povedal: 'Nechce sa mi preraziť Dno a preplávať ríšu Raw-rata. Som unavený a hladný. Radšej zostanem tu.' 'Zostaň,' riekol Atawi, Prvý svojho mena ('Prvý'. Atawi ako prvý prerazil Dno a zomrel v oceáne. Vždy sa spája - trochu ironicky - so slovami 'Prvý svojho mena'). 'No my sa túžime stretnúť s Otcom. Ak si lenivý, zostaneš tu hniť do konca vekov, kým naša žiara bude stúpať spolu s iskrami ohňov ku oblohe, preč z područia Raw-ratovej ríše.' War-tu sa rozhodol, že chce ísť so svojimi bratmi a sestrami za Taw-qem, no nevedel, ako. Ale keďže bol bystrý a hybký, vymyslel zákerný plán. Keď Atawi mohutným úderom prerazil Dno a vrhol sa do Oceána, War-tu sa ho chytil za členok a nechal sa vyniesť. Keď prví bohovia vplávali do Oceána, ich ohnivé telá pri dotyku s vodou chladli a tvrdli a menili sa nakameň. Ich krv sa premiešala s vodou a stekala po kameni. Kusy hliny a prachu vyneseného z Dna sa premiešali s touto tekutinou a zrodil sa človek, pripútaný ku vode, no oheň mu prúdi žilami. Keďže War-tu bol skrytý za Atawim, prežil. Teraz býva na bratovom mŕtvom tele, a v polospánku vymýšľa, čo by vyviedol ostatným bohom, aby si priniesol bohatstvo a slávu.",2017-08-11 18:52:02,2017-08-11 19:28:17,michal
290,287,michal,GRAFORUM,A,3,"3 Prvý človek, Zápas s bohom a Pokrok",michal,"Prvý človek vznikol premiešaním vody a ohňa a prachu. Videl, že keby zomrel, nik iný by ho nenahradil. Preto sa vybral hľadať po ostrovoch družku, aby započali ľudský rod. Vyštveral sa na vrchol hory, ktorá sa týčila nad jeho ostrovom, aby sa porozhliadol. No keď bol hore, započul mocný hlas: 'Človeče! Dopustil si sa veľkej opovážlivosti, keď si mi pošliapal tvár. Som War-tu a zmetiem ťa ohňom.' Človek riekol: 'Kto si? Nepoznám ťa. Nevidím ťa a neviem, odkiaľ sa berieš.' 'Ty nič nepoznáš, pretože si práve vznikol. Už aj tak žiješ pridlho. Priprav sa na smrť!' A War-tu sa pokúsil vyvrhnúť oheň, aby Človeka zabil, ale bol unavený a nedokázal to. Vtedy zahorel ku ľuďom veľkou nenávisťou. Upriamil svoju pozornosť nadol, tam, kde kameň zviera hlboká voda, a zvolal: 'Raw-rat! Počúvaj ma. Viem, že si zabíjal mojich bratov, a že by si ma rád zabil. Ja ti tento pocit opätujem, keďže si nám zabránil stretnúť sa s Otcom. Ale niečo ti hovorím: pokiaľ sa ľudský rod rozmohne, bude nielen znesväcovať tváre mojich súrodencov, ale dobyje aj hlbiny a znečistí dokonalosť nielen života, ale aj smrti. My obaja sa budeme zvíjať v bolestiach, keď si budú ľudia kúsok po kúsku privlastňovať tento svet!' Nevediac, či Raw-rat počul, War-tu opäť upriamil pozornosť na človeka a zatriasol svojou škrupinou, dúfajúc, že Človek sa rozláme o skaliská. Ale Človek sa chytil pevného stromu a prežil tento nerovný zápas. Vediac, že na tomto ostrove nenájde, čo hľadá, vybral sa ku pobrežiu, aby sa dostal na ďalší. Keď zastal pri vode, bezradne zložil hlavu do dlaní. Zrazu začul z Hlbiny tichý šepot: 'Som Raw-rat a chcem ti pomôcť! Nechám svoje vody rozostúpiť a ty prejdeš na druhý breh.' A tak sa aj stalo. Človek sa plný radosti vybral po odkrytej pôde, ale nevedel, že Raw-rat je klamár a všetko, čo povie, je lož. Keď bol v polovici, vody sa zavreli a on sa začal topiť. Keď si myslel, že už niet nádeje, z neba sa zniesol veľký albatros a vytiahol ho. 'Som poslom bohyne Atri-qereq ('Plodná matka'), a zavediem ťa za tým, čo hľadáš.' Albatros ho zosadil na vzdialenom ostrove, kde z prachu, ohňa a vody vznikla prvá ľudská žena. 'Keďže si prežil War-tuovu nenávisť, tvoje meno bude Toret-we-qeq, Zápas s bohom. A War-tua oddnes budeme nazývať Zákerný. Vedz, že pod každou horou žije boh, spiaci alebo bdelý. War-tu ti nevedomky dal dar jazyka, keď na teba prehovoril, a ja ti ho prenechávam. Nikdy nesmieš znesvätiť tvár boha, pokiaľ mu nechceš vzdať úctu. Teraz ži a ploď sa. Tvoju družku nazvem Atawi-qereq, Prvá matka.' A albatros odletel. Tak bol založený ľudský rod a tak War-tu nevedomky vyriekol proroctvo Veľkosti a Pokroku, pričom započal svoju nenávisť ku ľuďom, ktorú zdieľal s Raw-ratom, hoci sa vo svojej podstate líšili ako oheň a voda.",2017-08-11 19:01:50,2017-08-11 19:28:13,michal
291,287,michal,GRAFORUM,A,3,5 Obeta Atri-qereq,michal,"Toret-we-qeq a Atawi-qereq mali veľa detí, ktoré založili prvý kmeň Ohňokrvích. Po osem generácií sa tento kmeň rozmáhal a mocnel, keď sa na nich Raw-rat nahneval, že vzdávajú úctu a obete bohom, ale nie jemu, a uvalil na ich ženy strašnú kliatbu. Všetky ženy stratili plodnosť a nemohli rodiť deti. Keď to videla šamanka (najbližší možný preklad. V každom kmeni Ohňokrvích je jedna stará žena, ktorá rieši vnútrokmeňové vzťahy a funguje ako felčiarka, pôrodná babica atď.) kmeňa, vyslala ôsmich synov za ôsmimi bohmi obetovať osem divokých prasiat. Bohovia milostivo zhliadli na obetu a zvolali Radu, na ktorej rozhodovali, či zachovajú ľudský rod. Na Rade sa stretli títo bohovia: War-tu, Atri-qereq a Zručný (títo traja tvorili u Ohňokrvích akoby 'troch sudcov'. A naozaj, závažné súdne procesy a odohrávali v údolí medzi týmito troma vrchmi), potom Dve tváre, boh s jedným telom, ale dvoma hlavami, ktoré sa ustavične hádali; ďalej Zátoka múdrosti (v podstate živá pamäť bohov), boh taký starý, že si pamätal tvár Matky bohov a bohovia aj ľudia ku nemu chodili po radu; Lovec, obratný, no hlúpy, ktorý na slovo poslúchal svoju sestru Zlatú tvár, ktorá, hoci vynikala nevídanou krásou, bola slepá a modlievali sa ku nej mladé panny; a napokon stará Oheň a jedlo, ochrankyňa domova a šamaniek. 'Ľudský rod vymrie,' riekla Atri-qereq. 'Musíme niečo urobiť, ináč nezostane nik, kto by nás uctieval.' Ale nepovedala, že jej na ľuďoch záleží aj pre nich samých. War-tu zavrčal. 'Ľuďia robia iba problémy a ich Pokrok nás napokon zničí. Keby mi nenosili pivo, už dávno by som rozdrvil každého, kto by mi pošliapal tvár!' Dve tváre prisvedčili obom bohom naraz, čo nepomohlo. Oheň a jedlo na Dve tváre zoslala požehnanie pokoja a on zaspal, na radosť všetkých bohov. Oheň a jedlo riekla: 'Raw-rat preklial ľudské ženy a odobral im plodnosť! Ich krv stráca božský oheň a mení sa na vodu. Pokiaľ majú prežiť, musia tento oheň obnoviť!' 'Nie je v ľudských silách množiť božie dary,' povedala Zlatá tvár ticho. 'Dovoľte mi požiadať bračeka, aby ulovil toho netvora, ktorého Raw-rat posiela, aby cical ženám krv.' Lovec súhlasne zavrčal. 'Nie,' povedal Zručný. 'Pokiaľ otvorene vystúpime proti Raw-ratovi, pomstí sa nám aj ľuďom. Musíme nájsť iný spôsob.' War-tu vstal: 'Všetci bohovia Rady prehovorili! Ľuďom nemôžeme pomôcť, ináč proti nám Raw-rat pošle svoje armády. Musia si pomôcť sami. A teraz sa rozíďme. Nejakí odvážlivci mi chcú obetovať pivo.' A Rada sa rozišla. Atri-qereq však nemohla zabudnúť na hrozný osud ľudského národa. Pozorovala ľudí a videla, ako Raw-rat posielal príšery, aby vyciciavali zo ženských sŕdc životodarný oheň. V jedno ráno Atri-qereq videla, že hrozné dielo je dokonané. Ženy mali miesto krvi vodu, a ich oči boli prázdne. Armády Raw-rata odtiahli, aby mohli hodovať na sudoch božského ohňa. A Atri-qereq vedela, že ženy bez ohňa v krvi do západu slnka zomrú. Rozhodla sa však, že ak to bude v jej silách, zabráni tomu. Vystúpila na vrch a zakričala: 'Lovec! Vidím utekať strieborného býka! Vystreľ chytro šíp za mojím hlasom!' Lovec vystrelil, a Atri-qereq sa vrhla do cesty šípu. Keďže to bol božský šíp, zabil ju a ona spadla dolu zo skaly, a jej krv začala vyvierať z vrchu. Ženy prišli a pili. Napili sa tak, že im to stačilo na celý život, a každý mesiac sa z nich ešte prebytočná krv vylievala - a robí to doteraz. Mŕtve telo Atri-qereq sa otriaslo a prepadlo do oceánu, a zostal za ním iba koralový prstenec. Preto teraz plodné matky nemajú, komu obetovať, a prosia o požehnanie iných bohov, hlavne Oheň a jedlo a Zátoku múdrosti.",2017-08-11 23:59:01,2017-08-20 17:41:17,michal
292,287,michal,GRAFORUM,A,3,4 Boží dar a jeho cena,michal,"Prvorodený syn Toret-we-qeqa sa volal Osem rán, pretože pri dospievaní sa po každom love vrátil s krvavou ranou na tele. Bol to však odvážny lovec a postupne sa stal najváženejším medzi mužmi. Miloval svoj kmeň a trápilo ho, že ľudia sú uveznení na svojom ostrove. Keď sa totiž ktokoľvek odvážil vkročiť do mora, Raw-rat si ho zobral. Osem rán však nepoznal Raw-rata a neveril slovám svojho otca, že s Raw-ratom sa nedá dohodnúť. Preto raz pristúpil ku brehu a zavolal: 'Raw-rat! Berieš si všetkých, čo sa pokúsia prejsť cez vlny! Žiadam ťa, aby si nám, ľuďom, umožnil bezpečný priechod popred brány tvojho kráľovstva!' Raw-rat odvetil: 'Dobre. Pristúpim na tvoju žiadosť, ale iba ak mi obetuješ hlavu zlatého býka, ktorý žije na tomto vrchu.' A tak sa Osem rán vydal na lov. Striehol osem dní a osem nocí a stopoval zlatého býka, a na deviaty deň sa mu ho podarilo skoliť oštepom. Obliekol si jeho kožu a jeho hlavu zaniesol na breh. Hodil ju do mora a videl, ako sa potápa. 'Raw-rat! Teraz splň svoju časť dohody!' Ale odpovedalo mu iba ticho. Keď Osem rán hádzal zlatú hlavu do vody, zaleskla sa na slnku a jeden lúč trafil War-tuovo oko. Ten sa so zaľúbením zahľadel na tú skvelú trofej a zaumienil si, že ju získa. Zišiel na svoj breh a zavolal: 'Raw-rat! Nemohol som si nevšimnúť, že si našiel krásnu býčiu hlavu. Máš naozaj šťastie. Ale zabudol si, že niečo také vo vode dlho nevydrží, zhnije to a ohlodá to zub času. Požičaj mi ju na chvíľu a ja ju natriem šťavou koreňa trvalca, vďaka ktorému bude naveky zdobiť siene tvojho kráľovstva.' Raw-rat sa nechal presvedčiť a vyvrhol vlnou hlavu War-tuovi ku nohám. Ten ju zdvihol a odniesol ku sebe na vrch. Ale Raw-rat čakal márne. War-tu ho oklamal, tak ako on predtým oklamal Osem rán. Medzitým zúfalý Osem rán vystúpil na vrch na ostrove, kam Toret-we-qeqa zaniesol albatros Atri-qereq, a chcel sa vrhnúť do ohňa. Tesne predtým, ako by vykonal hrozný čin, začul hlas boha toho vrchu, zvaného Zručný: 'Nezabíjaj sa, Osem rán! Pomôžem ti. Raw-rat vám nikdy dobrovoľne nedovolí cestovať po oceáne, ale môžem ťa to naučiť, pokiaľ mi prinesieš hlavu zlatého býka. Má ju War-tu. Poviem ti, čo urobíš: Navaríš šestnásť sudov najlepšieho piva a obetuješ ich War-tuovi. Na jeho ostrov a z neho ťa zavezie delfín, ktorého privolám. Tieto tvory nepatria pod Raw-ratovu nadvládu, takže mu môžeš dôverovať. Keď dáš pivo War-tuovi, zaspí, a ty sa vkradneš do jeho domu a hlavu ukradneš.' Osem rán navaril šestnásť sudov nápoja a zišiel na breh. Tam už ho čakal obrovský delfín. Poľahky odniesol Osem rán na chrbte a odtiahol aj sudy piva. Keď pristál na War-tuovom ostrove, Osem rán vyniesol na ramenách sudy piva na vrchol hory a hodil ich do ohňa. War-tu prijal svoju prvú obetu, ale pivo mu stúplo do hlavy. Vyvalil sa z neho kúdol dymu a War-tu zaspal. Osem rán zliezol dovnútra hory a odniesol odtiaľ hlavu zlatého býka. Utekal na breh a vyskočil na delfína, ktorý ho zaniesol späť na jeho ostrov. Osem rán prišiel ku Zručného príbytku a obetoval mu hlavu zlatého býka. Zručný prehovoril: 'Za túto obetu tebe a tvojmu rodu udeľujem požehnanie, ktoré vás bude chrániť pred Raw-ratovou mocou. Naučíte sa plávať a nezahyniete na mori, pokiaľ to nebude sama vaša chyba. Tiež vás naučím stavať lode, s ktorými doveslujete až za obzor. Ale chcem za to, aby ste nosili obety každému bohu, ktorého nájdete. Pokiaľ prestanete nosiť obety, lode sa potopia a Raw-rat si bude opäť brať všetkých, čo sa pokúsia preplávať hoci len osem krokov.'",2017-08-12 00:00:03,2017-08-13 10:23:07,michal
293,221,michal,GRAFORUM,A,2,Náhľad do archívu (cca 2013),michal,"Grafomanom som sa stal už dávnejšie. Vždy ma bavilo čítať, a písanie vlastných príbehov je v podstate čítanie plus kreativita. Moment prekvapenia zostáva - nikdy neviete, čo z klávesnice vylezie. Netvrdím, že som dobrý. Nie som. Ale pokiaľ máte chuť nahliadnuť do textov inšpirovaných mladou mysľou (inšpirácie bolo mnoho, akurát realizácie málo. Možno sa niekedy ku niektorému zo starých nápadov vrátim...), teraz máte tú možnosť.",2017-08-20 17:23:59,2017-08-20 17:32:32,michal
294,293,michal,GRAFORUM,A,3,Generáli,michal,"Keď som dostal pozvánku do ústavu, najprv sa ma to dotklo. Hneď som bežak k telefónu a pýtal som sa Huckyho, či si je naozaj istý, že som duševne labilný. Upokojil som sa, až keď mi povedal, že mi ponúka miesto zamestnanca, a že ten „ústav“ sa tak či tak psychikou až tak nezaoberá, takže môžem spávať pokojne, ak sa bojím, že sa ma budú kolegovia pýtať, aká je moja najobľúbenejšia farba ponožiek. Ponuku som ako profesionál na voľnej nohe samozrejme prijal. A tak som si zbalil kufre a vyrazil prvým spojom do Grónska.  „Určite si uvedomujete, pán Starth, že vojny sú celosvetovým problémom,“ začal pán Robert svoj prejav. Mal strapaté vlasy bez lesku a trochu červenkastú tvár, z čoho som vyvodil, že práca je mu milšia ako osobný vzhľad. Dokonca aj pri príjmaní potenciálneho zamestnanca mal na sebe namiesto čierneho formálneho saka ručne štrikovaný sveter a sivohnedé džínsy. Napriek tomu som vedel, že pán Robert nestrpí, aby jeho prácu prezentoval niekto iný než on. Zrejme sa nebál straty osobných zásluh ako skôr neporozumenia zo strany poslucháča. A tak som jednoducho pri frázach so začiatkom typu „Určite si uvedomujete“ apod. zdvorio prikyvoval a ďalej som ho nechal hovoriť, aby ma ohromil nejakým nevídaným zázrakom. „Riešením vojen sa zaoberali celé generácie,“ pokračoval pán Robert. „Niektoré návrhy zneli, že by si krajiny maly zvoliť ‘kráľovskú krajinu’, ktorá by vládla všetkým ostatným. No tu nastupuje veľký problém,“ zažiaril, akoby toto bola jeho obľúbená časť prezentácie. Nedvojak ma problém, ktorý nastolil, začal zaujímať. „A tým problémom je korupcia, ľudská nestrannosť,“ vyhlásil, akoby nezvratne dokázal nejaký úžasný nevyvrátiteľný princíp meniaci celý dnešný pohľad na svet. Mne boli ineď jasné dve veci – Robert zatiaľ konštatuje starú známu vec a je mimoriadne zapálený pre svoj projekt. „Korupcia spôsobená chamtivosťou a hamižnosťou potenciálneho supervládcu alebo jeho potenciálnych vydieračov. Supervládca by si musel svoju krajinu ceniť viac ako svoj život a mať vždy chladnú hlavu, aby sa nedal zastrašovať a utlačovať. Našli by ste takéhoto človeka?“ pozrel na mňa, a ja som sa nad jeho rečníckou otázkou vážne zamyslel. No Robert mi nedal priestor na odpoveď a pokračoval: „Riešením pozície supervládcu teda nie je človek. Už nám zostáva iba jedna možnosť, že supervládcom by bol robot. Avšak- bol by robot schopný mylieť perspektívne a na každý problém sa pozrieť zo všetkých strán? A bol by schopný udržať na uzde desať miliárd ľudí? A aj keby áno, aj robot sa dá pokaziť, popliesť, či dokonca aj ovládnuť- stačí prelomiť jeho programovací kód. Bitcoin padol - to dokazuje, čoho sú ľudia pri kryptoanalýze schopní.“ Odmlčal sa, aby som stihol stráviť význam jeho slov. Ja som s ním zatiaľ stíhal držať krok a mlčky som počúval. Pán Robert teda pokračoval: „Riešením vojen teda nie je supervládca. Čo teda? Niektorí ľudia prišli s ideou – po svete by chodila veľká armáda – niečo ako policajti – a tá by udržiavala poriadok.“ „A kto by velil armáde? Nemal by absolútnu moc?“ vyhŕkol som pochybovačne. Pán Robert sa víťazoslávne usmial, akoby počul presne to, čo chcel počuť. „Armáde by velila skupina ľudí – dosť veľká skupina – ktorej členovia by mali vlastnú časť armády – takže ak by sa niekto vzbúril a začal by používať násilie v svoj prospech, ovládal by len malú časť armády – my ich nazývame Strážcovia – a ostatní by ho rýchlo uzemnili.“ „Ale nespôsobil by vzbúrenec tak či tak škody, ktoré by mohli nielen narušiť ekonomický systém postihnutej oblasti, ale aj spôsobiť pochybnosti zo strany verejnosti, ktoré by mohli viesť k odvolaniu tak mocnej armády a k zrušeniu celého projektu?“ nadhodil som. Pán Robert sa stále usmieval; očividne mal odpoveď a chystal sa ju povedať: „Áno, máte pravdu. No pri takomto systéme každý potenciálny vzbúrenec vie o svojej neodvratnej záhube, takže sa o to ani nepokúsi. Zamyslite sa: ako funguje polícia? Nechytá zločincov, to nie, na to sú technici, profesionáli, detektívi. Polícia chce každému vnuknúť pocit svojej všemocnosti a všadeprítomnosti, čím odradí každého rozumného občana od kriminálneho činu.“ „Ale niekedy to nefunguje,“ poznamenal som provokačne. Pán Robert sa na mňa usmial a odobrujúco povedal: „Áno, ale malým kriminalistom ide o malé veci: lúpež, vražda, možno tak vydieranie. Najďalej to v tejto oblasti dotiahla mafia – no ani mafia sa neodváži vyhlásiť vojnu celému štátu. Malé zločiny idú utajiť, no vojna sa utajiť jednoducho nedá. Aspoň nie taká veľká, že by ohrozila štát. A teraz k vašej druhej otázke: všemocnosť armády. Nie, armáda nebude mať na starosti štátne záležitosti, iba bezpečnosť. Systém parlamentu zostane aj naďalej funkčný.“ „A ak sa vzbúri celá armáda?“ spýtal som sa celkom vážne. Pán Robert sa na okamih zatváril, akoby našiel červíka v jablku, no ihneď sa usmial: „Dúfajme, že sa to nestane. Veliteľom Strážcov sa budeme zabezpečiť čo najväčšie fyzické a duševné pohodlie, aby nemali dôvod chcieť viac. A teraz k vašej práci. Dali sme vám ponuku pracovať v projekte ASDH...“ „Na čom?“ vyhŕkol som proti svojej vôli prekvapene. „ASDH – Antropomorfný Sofistikovaný Digitalizovaný Humanoid“ vysvetlil pokojne pán Robert. „Jeho cieľom je vytvoriť armádu Strážcov zabezpečujúcich bezpečnosť po celej planéte. Uvažujeme aj o Mesačnej pobočke...“ Odmlčal sa, a hľadel na môj prekvapený výraz. „Vy... budete... tvoriť... Strážcov?“ tisol som zo seba prekvapene. To som na deväťdesiatdeväť percent nečakal. „Vyrábať.“ pokojne vyhlásil pán Robert. „Klony?!?“ „Áno“ „Fakt?!?“ už som sa zabudol vyjadrovať spisovne. „No, po technickej stránke zatiaľ nepoznáte isté jemné nuansy tejto technológie, ale v hrubých črtoch máte pravdu. Áno, „Fakt“, klony. Ale pokračujem: Dali sme vám prostredníctvom vášho priateľa Huckleberryho Teodora Harpha ponuku pracovať v projekte ASDH vo funkcii pomocného technika a dozorcu pri klonoch. S denným programom vás zoznámime zajtra na rannom hlásení. S výrobnou linkou sa zoznámite o tri dni. Očakávam, že sa svojej úlohy chopíte zodpovedne – ste členom tímu, ktorý možno zabezpečí pokojný život miliárd ľudí.“ Odkráčal, a mňa nechal stáť na bielej chodbe medzi rýchlo kráčajúcimi pracovníkmi v modrých plášťoch, v kupolovitej budove stojacej na tvrdej zamrznutej zemi v odľahlých končinách Grónska.  „Ako vidíte, tu napravo stojí výrobný pás číslo 12. Na tomto páse implantujeme zatiaľ bezduchej mase svalov a kostí mikročipy starajúce sa o údržbu tela Strážcov, ktoré nás upozorní v prípade nádoru, nechcenej mutácie buniek alebo mechanického či tepelného poškodenia vnútornej štruktúry tela Strážcu. Údaje posiela rádiovými signálmi do centrálneho počítača, ktorý analyzuje typ poškodenia porovnávaním so známymi typmi poškodenia a pošle odporúčanie mikročipu, ktorý následne vypustí nanosondu poverenú opravou daného Strážcu. A na tomto páse s číslom 19 sa zasa deje jeden z najdôležitejších procesov – podľa vzoru DNA aplikovanej na páse číslo 2 sa pomocou mikroihiel danému Strážcovi sťahujú do mozgu tvorenému štvoricou operačných procesorov informácie potrebné na správne fungovanie Strážcu v teréne. Tieto informácie mu hovoria, koho povelom sa má podvoliť. Oboznamujú ho so základnými taktickými manévrami ako sú napríklad Ústup alebo Kryte sa,“ hovorila pekná pracovníčka v zelenom plášti s nezrozumiteľnou menovkou, pričom ukazovala postupne na sivý pás s robotickými rukami povedľa, ktoré jemne pichali do obrysov ružových nahých postáv posúvajúcich sa po gume, na veľkú sivú kupolu s malilinkým displejom v pravom dolnom rohu, pri ktorom boli kruhovité gumové tlačidlá, a zasa na sivý pás, na ktorom sa na hlavu tých vyššie spomínaných postáv prisávali pologule so žiariacimi diódami. Diódy sa nachvíľku akoby zbláznili – menili farby zo zelenej na žltú, z červenej na modrú – no potom spokojne zasyčali a odpojili saz hlavy novopečeného Strážcu. „A čo budem robiť ja?“ spýtal som sa, ako som vyčítal z menovky, pani Kelbirovej. Bol tretí deň môjho pobytu v hlavnom stane projektu ASDH, čo znamená, že predošlé dva dni som as musel naspamäť naučiť, že budíček je o siedmej (ak nemáte nočnú smenu), ja budem nastupovať v štandardnom pracovnom čase od ôsmej do pol piatej večer s prestávkou na obed od 12:00 do 12:30, večera je o pol siedmej večer, večierka je o desiatej večer (ak nemáte večernú smenu), a ja mám nočnú smenu každé tri týždne od druhej do šiestej ráno. Zatiaľ som sa však nedozvedel, kde budem pracovať – vraj sa mám najprv zoznámiť s prostredím. A tak som pochodoval po chodbe so sklenými stenami a vzduchotesnými dverami vedúcim k jednotlivým pásmom, vyvaľoval som na povel okále a zoznamoval som sa s prostredím. Večer ma to prestalo baviť a tak som sa rovno spýtal mojej sprievodkyne, ktorá sa mi práve chystala odpovedať. No ja som ešte neskončil: „Vyštudoval som robotiku a základy medicíny, čo sa mi zdá v tomto projekte viac ako upotrebiteľné. No stále ste mi nepovedali, čo presne budem robiť. Budem pichať Strážcom svinstvá do krvi alebo budem opravovať robotov, aby to robili za mňa?“ „Vašou prácou bude, ako ste naznačili, aplikovať údržbu na pokazené stroje. Budete kontrolovať robotické aplikátory pri pásoch čísla dva až päť. Odpovedala som jasne na vašu otázku?“ povedala milo, no nebezpečným tónom pani Kelbirová. „Skoro,“ poznamenal som. „Ešte jedna maličkosť. Čo sa týka mojej nočnej smeny...“ „Budete dozerať na chodbách a pri ubytovniach klonov,“ vysvetlila blahosklonne pani Kelbirová tónom, ktorý nepripúšťal najmenšiu známku odporu. Ja som sa však nedal: „Dozerať? Sme vari vo väzení?“ „Snažíme sa zabezpečiť... čo najmenšiu šancu incidentu. Klony by mali zostať tam, kde sú... rovnako ako niektorí špekulanti!“ Posledný výboj jej elektrizujúcich reproduktorov patril istému pracovníkovi, ktorý prechádzal okolo. Ten na ňu žmurkol a pískajúc odkráčal. „Dúfam, že som zodpovedala všetky vaše otázky. Všetci sa stretneme pri večeri v štandardný čas o pol siedmej v jedálni nad ubikáciami klonov,“ vyhlásila pí Kelbirová a odkráčala. Opäť som sa ocitol na bielej chodbe medzi rýchlo kráčajúcimi pracovníkmi v modrých plášťoch, v kupolovitej budove stojacej na tvrdej zamrznutej zemi v odľahlých končinách Grónska, a hlavou mi vírila jediná myšlienka: Kelbirová. Otrasné meno.  Celý nasledujúci týždeň sa mi prehnal ako vo sne. Videl som toho toľko, že môj mozog totálne kapituloval, vypol svetlo a utiahol sa do nahlbšieho kúta v mojom vedomí. Takže som len tak chodil, kde-tu niečo poopravoval, v niečom som párkrát počítaču zvanom Steve poradil, a všade som nečakajúc odpoveď trúsil zdvorilé omrvinky etikety: bol som samé „Vďaka“ a „Dobrý deň“ a „Ako sa máte?“ atď. Druhý týždeň prešiel podobne, len som sa tu už stihol trocha poobzerať. Vedel som, kde sú vývojové labáky, testovacie miestnosti, ubikácie zamestnancov, ubikácie klonov, sklady pokazených a nepotrebných strojov, jedáleň, zasadačka, jedny zamknuté dvere, o ktorých som netušil, kam vedú, hlavný vchod, posilovňa pre zamestnancov, posilovňa pre klony, a ihrisko, ktoré striedavo používali klony aj zamestnanci. Postupne som sa zžíval so svojou prácou a vedel som už, čo a ako. Tretí týždeň som sa zoznamoval so svojimi kolegami. Našiel som si skvelého priateľa Percyho, ktorý mi ukázal svoju prácu. Žasol som nad tým, ako jeho tím programuje klonov a upravuje poznatky tak, aby boli klony čo najovládateľnejšie a najprispôsobiteľnejšie v teréne. Percy mi povedal, že bolo treba nájsť optimálne riešenie ich schopnosti učenia – museli byť dosť inteligentní na prácu v teréne a zároveň dosť „hlúpi“, aby nedošlo k neposlušnosti, frflaniu či vzbure. Práca mi šla od ruky a dokonca som si našiel čas na odpočinok. Na konci tretieho týždňa som mal svoju prvú nočnú službu. Na rannom hlásení hovoril sympatický muž v strednom veku mená smien a ja som mal pridelené dozeranie na ubikácie klonov na prvom až šiestom poschodí do hĺbky. Ubikácie boli pod zemou kvôli efektívnosti práce v koridore miestností a bezpečnosti celej budovy – predsa len, tisícky ľudí, to nie je len tak... A tak som o druhej ráno zaklapol drnčiaci budík, zavesil na pás ťažkú baterku a vyrazil do spleti uličiek.  Zastal som pred dlhou chodbou s ťažkými, masívnymi, pevnými, a najmä bezpečnými dverami vedúcimi do ubikácii klonov. Ťažkým, unaveným krokom som popošiel k železnej lavičke, obzerajúc sa na všetky strany. Prišiel som z bočnej chodby, ktorú som už nevidel, a ako som sa tak obzeral a videl som len holé steny plynulo prechádzajúce do čiernočiernej tmy, cítil som sa ako v metre. Pomaly som si sadol na lavičku. Bola studená. Nervózne som sa pohrával s baterkou. Bola tiež studená. Napadla mi bláznivá myšlienka, že lavička a baterka sú skoro rovnaké. Po nekonečne dlhej dobe som si uvedomil, že by som mal ísť na obchôdzku. Zozbieral som sily a vstal som. Zapotácal som sa. Pozrel som sa na hodinky. Podľa svietiacich ručičiek som bol na stráži len päť minút. Otrávene som zavrčal a vydal sa na prechádzku do temnoty. Túto prácu mi bol čert dlžen. Zapol som baterku, prešiel studeným svetlom po kovových dverách, a keď som sa uistil, že je všetko tak, ako má byť, zabočil som do bočnej uličky a zišiel po schodoch do mínus druhého poschodia. Celý postup som zopakoval v mínus druhom aj mínus treťom poschodí. Na mínus štvrtom sa mi zdalo, že počujem akýsi šramot, no keď som zvolal „Haló?“, nikto sa neozval a šramot stíchol. Povedal som si, že sa so mnou zahrávali moje zmysly, a ďalej som tomu nepripisoval nijakú dôležitosť. Celú obchôdzku som urobil asi štyri razy, potom som na hodinkách zbadal, že obchôdzkujem už o desať minút dlhšie, ako som naozaj mal, tak som vybehol po schodoch do svojej izby, ľahol som si na posteľ a zavrel oči.  Vzápätí som ich otvoril, pozrel na budík a vedel, že musím vstať a trochu sa zľudštiť, aby som stihol ranné hlásenie. Tak som sa vykotúľal z postele, prezliekol som sa, v umývadle som si narýchlo opláchol tvár aj krk a vykročil som do zasadačky. V zasadačke som napodiv nikoho nestretol. Päť minút som postával pred dverami a čakal som na nejaké znamenie. Aj sa mi ho dostalo. Okolo mňa išla pracovníčka v modrom plášti (našťastie, nie pani Kelbirová). Spýtal som sa, prečo nie je nikto na rannom hlásení. Tá sa na mňa začudovane pozrela a povedala: „Vy ste o tom ešte nepočuli? Ranné hlásenie sa posúva o pol hodinu. Utiekol klon.“  Zatmelo sa mi pred očami. Moje uši to vnímali, no mozog to odmietal pochopiť. Oprel som sa o stenu a nechápavo civel priamo pred seba. Zrazu sa zo skrytých ampliónov rozľahol po celej budove hlas. Spoznal som v ňom pána Roberta, riaditeľa ASDH. Hlas niečo oznamoval, a nebolo mi to vôbec príjemné: „Žiadam pána Jacksona Startha, aby sa ihneď dostavil do mojej kancelárie.“  „Pán Starth, uvedomujete si, že klon opustil svoju ubikáciu bez registrácie, a ku tomu všetkému v neskorých nočných hodinách?“ Prisvedčil som. „A uvedomujete si, že to bolo v čase, keď bolo vašou povinnosťou niečomu takému zabrániť?“ Opäť som prisvedčil. Pán Robert si vzdychol, pozrel na mňa a povedal: „Vysvetlite mi to.“ „Pane,“ začal som nesmelo. „Svoje povinnosti som si plnil podľa predpisov a v danom čase som si nič podozrivé nevšimol.“ A čo ten šramot? spýtal sa protivný hlások v mojej hlave, no ja som ho ignoroval. „Dobre teda,“ povedal Robert a ja som neveril vlastným ušiam. „Pripúšťam, že ste nemali odkiaľ vedieť, že niečo podobné môže v istej kritickej oblasti nastať. Ste u nás len krátko.“ „Prepáčte, pane?“ začudoval som sa. „O čom to hovoríte?“ Pán Robert na mňa pozrel, akoby odsudzoval moju zvedavosť, potom si vzdychol a povedal: „Máte vlastne pravdu, nemám právo odopierať vám informácie o projekte ASDH. Prosím, sadnite si,“ ukázal na stoličku oproti sebe. Poslušne som si sadol na mäkké sedadlo. Všimol som si, že mám krásny výhľad cez Grónsko, pretože za Robertovým chrbtom bola sklená stena. Obdivoval som chvíľu zasnežené kopce a potom, keď Robert rozprával, mlčky som počúval. A žasol som.  „Ako iste viete, cieľom projektu ASDH je vytvoriť armádu Strážcov dozerajúcich na mier po planéte Zem. Strážcovia nevedia tvoriť; nevedia myslieť ako ľudia. Nemajú ľudskú osobnosť. Vedia iba... počúvať príkazy. No nás, autorov originálnej myšlienky, napadlo, že vytvoríme takzvaných Generálov. Tieto klony budú mať kompletnú ľudskú osobnosť. Budú cítiť empatiu. Budú sa smiať, plakať a hnevať. Ich nevýhody im dajú tú najväčšiu výhoddu, ktorú má každý človek – schopnosť pre",2017-08-20 17:30:32,2017-08-20 17:31:53,michal
295,293,michal,GRAFORUM,A,3,Pútnik,michal,"Kráčal raz Pútnik krajinou, keď vošiel na lúku. Schyľovalo sa k búrke. Pútnik hľadal prístrešie, keď zbadal Altánok. „Pútnik, som veľmi osamelý. Schovaj sa pod moju strechu!“ prosil Altánok. Pútnik vošiel pod jeho strechu, no keď sa na lúku dovalil dážď, zistil, že strecha zateká. Pokúšal sa spať schúlený pod plášťom, no zreteľne cítil pleseň. „Och! Všetko ma bolí!“ nariekal Altánok. Ani slovkom nepoľutoval Pútnika. No Pútnik, keď si vypočul jeho trápenie, bez slova vstal, a začal opravovať Altánok. Ignoroval dážď a šmykľavosť, a hoci sa na jeho váhu Altánok ponosoval, pokračoval v práci. Potom dážď zmizol a na oblohe sa usadilo príjemné slnko. Altánok prestal vzdychať a Pútnik, spokojný z opravami, zaspal pod Altánkom. No potom sa zas objavila búrka. Dážď sa privalil a strecha Altánka sa prelomila. Okamžite sa objavila pleseň. „Pomóc! Ratujte ma!“ kričal Altánok. A Pútnik bez slova vstal a začal znova liečiť Altánok. Takto to išlo niekoľko týždňov. Zrazu sa jedného dňa privalila najmocnejšia búrka. No Altánok, posilnený prácou Pútnika, vydržal. No Pútnik ochorel, a nemohol pokračovať v ceste. A keď položil posledný kúsok tam, kam patril, zomrel. „Ďakujem, vyliečil si ma!“ povedal Altánok bezduchému telu Pútnikovmu. Prišla búrka a strhla Altánku strechu.",2017-08-20 17:31:56,2017-08-20 17:32:30,michal
296,221,michal,GRAFORUM,A,2,Potreby väčšiny (2017),michal,"Clyde bol naštvaný ako nikdy v živote. Skúšal všetky postupy, ktoré ponachádzal v tých pochybných internetových diskusiách, dokonca si potajomky stiahol do ViRealu aj knižku od renomovaného terapeuta, o ktorom si prečítal článok na Wikipédii, a vzápätí o ňom všetko zabudol. Navštívil svojho imaginárneho psychiatra. Večer si na polhodinu sadol do tichého kúta a premietol sa na tropický ostrov. Dokonca vymazal zo svojej pamät’ovej jednotky udalosti toho večera a nakonfiguroval ViReal, aby mu nezobrazoval toho bastarda, ktorý spal s jeho ženou, ale nenávisti sa zbavit’ nevedel. So ženou sa už ani nerozprával. Vždy, ked’ sa mu snažia prihovorit’, odpojil uši a pustil si čo najhlasnejšiu hudbu, ale stále nejako vnímal, že ona vyvíja aktívne úsilie, aby sa mu mohla d’alej montovat’ do života. Kúpil si FAI, ale ono stále rozprávalo iba o pive, takže napokon preklial toho programátora, ktorý mu nahadzoval vzory správania a pokúšal sa d’alej vyrovnat’ s reálnymi osobami. V tom asi spočívalo jadro problému. Už ako decko nevychádzal s reálnymi l’ud’mi - načo, ked’ jednoduchšie je kúpit’ si špičkového imaginárneho kamaráta do ViRealu? Iste, pochádzal síce zo strednej triedy, ale v ich susedstve išlo skôr o vec cti - pokial’ ste si nemohli dovolit’ najnovší produkt firmy E-Companion, boli ste za menejcenného. Čo sa týka počítačových programov, chyby zmizli v okamihu, ked’ sa eliminovali klávesnice. A aký to má teraz zmysel, tvárit’ sa, že život pôjde len tak d’alej? Či sa nič nestalo? To teda, že sa niečo stalo. Jeho žena preňho, predstavte si, po celý ten čas niečo znamenala. Z času na čas jej dokonca poslal e-mail, že ju miluje. Mali deti. Deti. A ona si zrazu vyrazí na jednonočné dobrodružstvo s tým elegánom Jonathanom, iba preto, že začne predstierat’ o ňu trochu záujmu? Clyde nikdy žiadny záujem nepredstieral. Nemal na to dost’ síl. Ale predsa - na začiatku ju miloval. Vtedy, ked’ ju žiadal o ruku. Z dnešného uhla pohl’adu si pripadal ako blázon, ale kam ho priviedlo, že tým bláznom už nie je? Rachel mu síce vravela, že ho stále miluje a že to l’utuje - ó áno, vravela to, mnohokrát, ked’ plakala a rozrývala si nechtami kožu až do krvi. A myslí si, že on, Clyde, o tom nevie. Že zapol ViReal a prestal to riešit’. Nuž hej, snažil sa. Ale nefunguje to. Clyde zareval od márnosti a kopol do steny. Bezvládne sa o ňu oprel a otvoril si plechovku vody. Na okraji interaktívnej plechovky bol výber príchutí. Stlačil značku svojho obl’úbeného piva a ked’ logal zlatý mok (teda aspoň to, o čom si jeho elektronické chut’ové papily mysleli, že je mokom), v jeho mysli sa začalo rodit’ presvedčenie. To Jonathan. To on za to môže. Dnes ráno sa presúšal na ulici pred ich domom akoby nič a dal jej kvety. Jasné, že ich prijala a akonáhle zmizol z dohl’adu, zahodila, akoby boli plesnivé. Dobrá Rachel. Ktovie, či je mu ešte taká loajálna ako kedysi. Vtedy si mohli dôverovat’. Hoci na druhej strane, to ona ako prvá zradila Clydovu dôveru. Nevadí. Ked’ investuje trochu práce do papierovania, tento problém bude minulost’ou. {SPLIT} Clyde kráčal nočnou hmlou hore ulicou. Bolo desat’ hodín večer a v jeho mysli narastalo vzrušenie a strach. Všetky jeho problémy za chvíl’u šmahom ruky zmiznú. Zabočil za roh a pred ním sa zjavila vysoká budova, s vel’kým neónovým nápisom:                                         CrimeCorp  A pod tým, trochu menším písmom:  Sme autorizovaní vládou vykonávat’ akýkol’vek čin tried D-F, ktorý si u nás kúpite. Všetka špinavá robota je hotová!  Toto síce vyzeralo trochu tret’otriedne, ale nevadí. Hlavne, aby to už mal za sebou. Zastavil sa pred elegantnými otáčavými dverami a zhlboka sa nadýchol. Pozrel sa na dlaň ruky. Triasla sa. Bol vydesený. Ale predsa si s tým nedal tol’ko roboty, aby sa teraz vzdal! Nie, dotiahne to do konca. Nastavil si tlmenie hormonálnych žliaz na regulátore na strednú úroveň a vstúpil dnu. Vyzeralo to tam ako na recepcii v luxusnom americkom hoteli z osemdesiatych rokov, ktorý už zažil lepšie roky. Clydov personálny systém sa napojil na lokálnu siet’ a on zrazu zacítil celú škálu vôní... a... to snád’ nie... čo je v divadle, že mu púšt’ajú do pozadia klasickú hudbu? Podišiel ku prepážke. Výkonná asistentka M. Banksová (aspoň to tvrdila elektornická vizitka, ktorú mu ViReal zobrazil) sa ku nemu obrátila s univerzálnou frázou všetkých PR-poskokov: „Želáte si?“ Clyde sa snažil vyrukovat’ s nejakou vtipnou odpoved’ou, no v tom si uvedomil, že všetok mačoizmus z neho vyprchal. Mal pocit, akoby sa mu celé to miesto pokúšalo naznačit’, že teraz je on prosebníkom, ktorý vznáša svoju skromnú žiadost’ poporenú finančnou čiastkou na milú, ale neúprsnú tvár korporativizmu. Preto iba tichým hlasom zamrmlal: „Áno. Ja som... Clyde Wamper... a mal som u vás objednávku.“ Oči pani Banksovej sa nebezpečne zúžili. „Ó áno, pán Wamper. Papiere máte?“ Clyde jej bez slova podal zložku, na ktorej tvrdo pracoval celý týždeň. „Vašu objednávku sme zvážili, Clyde. Vyzeráte ako... dobrý zákazník. Môžete sa spol’ahnút’, že naši kvalifikovaní odborníci budú informovaní a ciel’, pána Jonathana Beavera, zlikvidujú do týždňa - ako tvrdí náš reklamný leták. Bud’te bez obáv. Bolo nám potešením s vami obchodovat’ a tešíme sa na vašu d’alšiu návštevu.“ Clydovi sa od št’astia zastrel zrak a podlomili kolená. Postupne sa spamätal. Všetko bolo normálne, zrazu mu to pomyslenie vyvolávalo iba príjemný pocit z dobre vykonanej roboty. Jonathan zomrie a tak to má byt’. On, Clyde, z toho vyjde čistý. Od toho tu predsa CrimeCorp je. Všetko je to perfektne normálne. Obrátil sa a dal sa na odchod. Ked’ kráčal dolu ulicou smerom domov, pískal si veselú pesničku. Jeho život už nebude stát’ za hovno. Tí týpci zCrimeCorpu sú skvelí - aký úžastný nápad, umožnit’ l’ud’om postarat’ sa o vlastné št’astie bez obáv z trestu! Mal by viac zvažovat’ ich obchodné využitie. Vlastne, ked’ tak nad tým rozmýšl’a, jeho mliekar ho už dlhé roky neskutočne štve, lebo nosí teplé mlieko. Teplé mlieko...! {SPLIT} Clyde prišiel ku domovým dverám. Na chvíl’u zaváhal, potom zastal a započúval sa. Počul ten istý tichý plač, ako posledných pár dní v noci, ked’ si Rachel myslela, že už spí, alebo že ju zablokoval na ViReali. Nuž, ten plač sa už nikdy nezopakuje. Nie, kým je nažive. Jeho Rachel ho bude oddnes poznat’ už iba ako dokonalého manžela, ktorého si zaslúži. Otvoril dvere, podišiel ku svojej manželke a objal ju. „Milujem t’a.“ Viac slov nebolo treba. Sadli si a spomínali na staré zlaté časy, ked’ kvôli nej ušiel zo školy priamo z hodiny a ako ho ona vždy čakávala na ceste domov pred zmrzlinovým stánkom s jeho obl’úbenou zmrzlinou v ruke, ako sa celé hodiny smiali a sedeli v tichu pri Žabom rybníku a plakali a milovali sa... Všetko bolo odpustené, dvere do nového života boli otvorené. Ďalšie dve l’udské bytosti prekročili svoj strach a zabudli na krivdy minulosti. A to bolo možné iba vd’aka umlčaniu tej najväčšej z nich. {SPLIT} „Je to úžasné, že?“ „A čo také?“ obrátila sa Mary na Toma. Bolo pät’ minú po záverečnej a Tom prišiel, ako vždy, po všetku administratívu od zákazníkov, aby ju mohli dat’ zarchívovat’ a zabudnút’. „Ako sú prvýkrát takí vyklepaní a ked’ im na to prikývneš, zrazu sa tvária ako najväčší borci. „Ved’ je to len vražda“, hovorievajú. „Takú si s Freddiem objednávame každý štvrtok a sobotu““. Mary sa zasmiala. „Hej,“ prisvedčila. „Sú neuveritel’ne sprostí. Ten posledný, Wamper, vyzeral, akoby si išiel splnit’ životný sen.“ „Už viem, čo mu kúpim na narodeniny,“ rozrehotal sa Tom. „Kašli už na to,“ povedala Mary. „Radšej pošli správu do technického, že u Clyda Wampera majú zelenú. Myslím, že postačí vymazat’ Jonathana z grafického interface-u ViRealu, možno prehlušit’ asociovanú zvukovú stopu. Ved’ Rob už bude vediet’, čo s ním.“ „Presne,“ pritakal Tom. „Naši „kvalifikovaní odborníci“ a ich d’alšia „absolútne overene istotná“ vražda.“ Vybral sa dolu schodmi, aby sa pričinil sa vytvorení ilúzie št’astia pána Clydea Wampera. Ale napokon, uvažoval, je to ilúzia, ked’ tomu naozaj verí?",2017-09-25 22:45:16,2018-02-12 21:19:58,michal
297,221,michal,GRAFORUM,A,2,Kultúrna vsuvka (2017),michal,"Lukas, hlava Národného orchestra, vyučený dirigent a známy skladatel’ pseudoklasicistickej hudby sa v poloprázdnej sále pripravoval na koncert. Bol to koncert určený pre študentov Vyššej hudby, ktorí budú už čoskoro skladat’ testy VOAI (Všeobecná originalita a inšpirácia). Hlavným bodom programu bude práve jeho dielo: Variácie klasického Mozarta. Samozrejme, ešte nebolo hotové. Ešte na ňom nezačal ani pracovat’. Lukas sa plne spoliehal na svoj dar komponovat’ state pár sekúnd pred tým, než ich predvedie virtuózom. Hlavne nestratit’ hlavu a nájst’ Inšpiráciu. {SPLIT} „Pán... pán profesor Mayfield?“ „Áno?“ obrátil sa ku odchýleným dverám svojej skromnej kancelárie postarší sivovlasý muž. Vo dverách trčala hlava, ktorej dominovali strapaté čierne vlasy a obrovské okuliare s hrubým čiernym rámom. „Ved’ pod’te d’alej!“ Vstúpil vysoký, no úzky a hlavne nervózny štyridsiatnik vo fraku s píšt’alou v ruke. Podišiel až ku profesorovi Mayfieldovi, vedúcemu Katedry pre výskum hudby, chvíl’u nervózne podupkával na mieste a potom prudko vystrel ruku. „Ja som... Brandon Goodhear, doktor Vyššej hudby a biochémie. Od štvrtka prednášam na vašej fakulte,“ dodal s miernym úsmevom. Joseph Mayfield sa usmial a potriasol ponúkanou rukou. „Ja viem, kto ste, kolega,“ zahlaholil žoviálne. „Ale prečo ku mne prichádzate v tento čas?“ „My... naše oddelenie... Ako asi neviete, zapájal som sa do Projektu PoHLfM a...“ „Ó áno, ten medzinárodný projekt,“ prerušil ho Mayfield blahosklonne. „Purpose of Human’s Love for Music. Kol’ko rokov už na ňom pracujú? Štrnást’?“ „Sedemnást’,“ opravil ho Goodhear. „štyridsat’ zemí v pät’desiatich siedmych strediskách a d’ialkovo z každej univerzity disponujúcej fakultou Vyššej hudby.“ „Presne tak,“ usmieval sa nad’alej Mayfield. „A predpokladám, že vy ste...?“ „Vedúcim výskumu v rámci PoHLfM na našej fakulte,“ prikývol Goodhear. „Nuž teda, je mi potešením. A smiem sa spýtat’: Máte nejaký dôvod, prečo ste za mnou prišiel?“ „Áno,“ priznal Goodhear. „Ten problém som úspešne vyriešil.“ {SPLIT} Ked’ si všetci študenti posadali, sála sa na pät’ minút ponorila do ticha. Išlo o štandardnú procedúru: zistilo sa totiž, že človek Vyššiu hudbu najlepšie vníma, ked’ jej predchádza určitý čas, v ktorom bol ponorený iba do vlastných myšlienok. Konečne sa sláčiky pozdvihli ako prápory pred bitkou, Lukas roztiahol ruky... a orchester začal hrat’. Hned’ na začiatku cello udalo ústredný motív, ktorý pochádzal od Mozarta a ako had sa vinul celou skladbou. Bolo to iba zopár tónov naaranžovaných v jednoduchej melódii, a predsa dávali celému dielu tvar. Lukasa táto skutočnost’ neskutočne fascinovala. Postupne do hry zat’ahoval všetkých členov orchestra a predhadzoval im motív na pohranie, nech sa blyští, vynára a vnára do vĺn hudby ako losos v zurčiacom potoku. Lukas sa sebavedome usmial, vyvrátil hlavu dozadu a zavrel oči. Zacítil Pocit. {SPLIT} Bolo až fascinujúce vidiet’, ako z Mayfieldovej tváre zmizol úsmev a nahradilo ho prekvapenie zmiešané so zvedavost’ou a kvapkou hrôzy. Žeby tento mladík rozlúskol záhadu, nad ktorou si l’udia lámali hlavu storočia? Bolo to nemyslitel’né. Bolo to také absurdné, až to bolo desivé. „Chcete povedat’,“ zachrčal. „Že ste...?“ „Áno,“ vzrušene prikývol Goodhear. Mayfield naňho chvíl’u civel. Myslel si, že Vyššej hudbe rozumie. Bola to jeho oblast’ expertízy po dlhé roky. A tými chlapíkmi z projektu PoHLfM vždy tak trochu pohŕdal, pretože bol zástancom presvedčenia, že hudba existuje prosto preto, že je krásna. A tento čerstvý doktor sa teraz odvažuje tvrdit’, že vedecky vysvetlil, prečo sa skladatelia odlučujú od rodín a životných radostí a naháňajú ten pozlátený sen, skladajú prchavé myšlienky na notový papier a tvoria také krásne, ach áno, nedokonalé, ale krásne diela, ktoré potom prinášajú inšpiráciu d’alším a d’alším a takto to funguje už storočia... „Vysvetlite,“ požiadal. A Goodhearovi zažiarili oči a koktanie sa kamsi stratilo, ved’ rozpráva o niečom, čomu rozumie lepšie ako hocikto iný na planéte. Odkašl’al si a začal: „V podstate ide o to, že sme izolovali proces tvorenia hudobných motívov. Vo väčšine Vyššej hudby má každý kus diela svoju ústrednú tému, od ktorej sa ako konáre stromu odvíjajú kontratémy a doprovody a všetko to pozlátko - dokonca sa nám podarilo matematicky presne popísat’ metódy, ktorými skladatelia od motívu odvodzujú všetko ostatné. Je prakticky nemožné začat’ s doprovodom a dopracovat’ sa ku motívu, ked’že doprovod je iba opora, iba exoskelet. Preto sme pozorovali skladatel’ovo správanie a jeho mozgovú aktivitu a dospeli sme ku názoru, že pokial’ sú v mozgu uložené isté časti audiálnej pamäte, ktoré sú priamo motívmi už existujúcich skladieb alebo niečím, čo sa motívu podobá - môže to byt’ spev vtáka alebo hukot vody, alebo tisíc takýchto drobností spletených v jedno - v skladatel’ovom mozgu začne proces inkubácie, v ktorom prebieha akási syntéza medzi vybranými frakciami tejto pamäte, a v určitom momente sa motív v mozgu... iba tak zjaví. Vtedy skladatel’ pocit’uje Záblesk Inšpirácie. A tento motív má vlastnú chut’ množit’ sa, šírit’ sa a dostat’ sa do hláv čo najväčšieho počtu l’udí. Preto ovládne skladatel’ovu nervovú a hormonálnu sústavu a skladatel’ tak pocit’uje urgentnú túžbu napísat’ čo najkrajšiu skladbu, v ktorej by tento motív dominoval, aby ju potom poskytol na hranie virtuózom. Skladatelia potom prídu na koncert alebo začujú na ulici pekárovho učeníka, ako si motív píska, a celý proces sa opakuje. Ďalším skúmaním biochemických aspektov sme dospeli ku prekvapivému pozorovaniu, ale napokon máme dôvod domnievat’ sa, že sa jedná o jediné možné vysvetlenie. Myslíme si... že motívy sú živé.“ {SPLIT} Lukas bol na vrchole extázy. V hlave sa mu mihali kúsky tónov, krátke sekvencie, ktoré sa spájali do čoraz komplexnejších častí, z ktorých vznikali úplne nové motívy, ktoré ešte žiaden skladatel’ nepoznal. Pokynul paličkou, zakrútil ňou v zložitom tanci a najprv jeden sláčik, potom druhý a postupne dobrá polovica orchestra sa poddali novému motívu. Tancoval z jedného hlasu do druhého, z jedného nástroja na druhý. Celá skladba nadobudla nový rozmer a Lukas videl, ako študenti so zatajeným dychom počúvali súboj medzi pôvodným Mozartovým a novým Lukasovým motívom. Ale ten pocit za chvíl’u zmizne. Bol príliš dobrý skladatel’, než aby nechal motívy v disharmónii pridlho. Pokynul paličkou a nástroje preskočili s ostrého boja do vyjednávania. Motívy sa striedali v popredí a Lukas skoro videl, ako sa ku sebe opatrne blížia ako divoké mačky, obchádzajú sa a syčia. Opät’ rýchlo zmenil štýl skladby a motívy sa zrazu prepojili, odzneli rýchlo po sebe najprv jedným a potom druhým spôsobom, jeden sa natiahol a druhý ho vyplnil, a napokon vystúpili až ku divákom, chytili sa a spoločne predniesli vel’ké finále. Bolo to vel’kolepé. Lukas, plný zvláštnych pocitov, pozdvihol ruky ku záverečnému akordu... {SPLIT} Až doteraz tá teória dávala zmysel. Bolo to skoro intuitívne, a predsa nové. Mayfield si to vyslovene začal užívat’. Ale tá pointa, ten neskutočne bláznivý nápad, ho takrečeno zrazil z výšin. Ohromene sa pozrel na Goodheara, neistý, či sa nemá začat’ smiat’. „Ako... ako to myslíte?“ „Hudba sprevádza l’udstvo od nepamäti. Mám teóriu, že prvý hudobný motív začal ako jednoduchý mikroorganizmus, ktorý postihol výlučne bytosti s vyššou inteligenciou - ako pral’udí - votrel sa im do mozgu a prejavil sa tam ako inšpirácia. Tento mikroorganizmus - nazval som ho Bacteria musica - sa množí tak, že mozgy poslucháčov môžu zažit’ takzvaný Záblesk Inšpirácie - tento termín poznáte z teórie Vyššej hudby - a vtedy sa v nich vysyntetizuje nový príslušník druhu Bacteria musica. Evolučne to všetko dáva perfektný zmysel.“ „Takže tvrdíte,“ začal opatrne Mayfield, „že na l’udstve po tisícročia parazituje nejaká baktéria, ktorá... ktorá nás núti užívat’ si hudbu.“ Goodhear nervózne prešl’apoval: „V podstate ste to zhrnuli dobre.“ Mayfield sa naňho pozeral vyjavene, akoby sa sem Goodhear práve primiestnil. Tisíce otázok mu vírili hlavou, ale napokon položil tú, ktorej sa bál najviac: „A čo s tým budeme robit’?“ Goodhear sa zarazil: „Robit’? Čo by sme s tým robili? Takto to prosto je, odkedy je civilizácia civilizáciou.“ Mayfield začal panikárit’: „Žartujete? Dozvedám sa, že v našom mozgu sa veselo množia parazitické myšlienky a nemáme s tým čo urobit’?“ „A čo by ste s tým urobili?“ odsekol vzrušený Goodhear. „Vyhubili by ste Bacteria musica? Tým by ste l’udstvu odopreli radost’ z hudby! Nie je, čo s tým urobit’, pretože to, že hudba je živá je jednoducho fakt. Nič sa tým nemusí zmenit’. Môžeme opatrne kontaktovat’ verejnost’ alebo na to zabudnút’, môžeme hudobné motívy kultivovat’ a nad’alej skúmat’, ale robit’ s tým nebude nikto nič. Pretože pravdou je, že tak, ako je parazitická Bacteria musica závislá na l’udstve, tak sme sa aj my stali závislými na nej!“ {SPLIT} Lukas sa spokojne usmieval po celý čas, ako si balil veci. Koncert vyšiel perfektne, jeho notový prepis už koluje siet’ou a čoraz viac l’udí spoznáva jeho diela, čoraz viac uší počuje jeho motívy. Svetlá v sále tlmene žiarili a tiene poskakovali po tvárach hráčov a študentov. Jeden zo študentov skontroloval telefón a všimol si, že mu kamarát poslal link. Otvoril stránku, kde našiel blog anonymného pracovníka na lokálnej fakulte Vyššej hudby. Chvíl’u ho potichu čítal a potom šokovane vykríkol. Vzrušene niečo rozprával kamarátom a netrvalo dlho, a celá skupinka študentov sa o niečom vášnivo zhovárala. Postupne sa ku nim pridali všetci hráči okrem Lukasa. Ten si nevšímal vriaci rozhovor o hudbe, pretože, tak ako po každom koncerte, potichu stál a premietal si v hlave kl’účové momenty, ked’ udával skladbe smer. Hluk silnel, ale on bol pokojný. Napokon, Hudba tu bola preňho vždy a nikdy ho nezradila.",2017-09-28 08:32:05,2019-03-03 10:36:05,michal
298,287,Anonymous,GRAFORUM,A,3,6 Požehnanie a Slzy perál,michal,"Z pokolenia Toret-we-qeq vzišla žena, ktorej meno bolo Úcta. Žila v podkmeni (Ľudia sa identifikovali podľa kmeňa, pričom sa jednalo o záležitosť niekoľkých rodín, ale v skutočnosti sa delili do viacerých spoločenstiev, ktoré žili na susedných ostrovoch a boli prakticky autonómne) Blatotvarých, ktorí pestovali umenie modelovania sôch. Avšak v ich kmeni sa postupne vytratili staré zvyky a ľudia zabudli obetovať bohom. Tí, majúc v čersvej pamäti obeť Atri-qereq, sa zdržali trestu, ale postupne od nich odvrátili svoje tváre. Úcta, načúvajúc v modlitbách ponosám na svojich susedov, zostávala ako jediná verná svojim bohom. Obetovala, kedy len mohla, a pripomínala to aj ostatným z vedľajších obydlí. Bohovia ju požehnali dlhým životom, ale ona sa nedovrátila a celý život prežila v službe. Úcta bola skromná žena, ktorá si priala iba jedno - mať dieťa. Ako sa však roky míňali, stratila postupne nádej. Jeden večer však niekto odhrnul závesy na jej chatrči a ona v úžase zbadala Zlatú tvár, patrónku panien. Úcta s úžasom pokľakla a sklonila hlavu. 'Vstaň, dieťa,' povedala Zlatá tvár. 'Viem, po čom túžiš, a hoci som slepá, vidím ti do srdca naplneného božskou krvou. Prišla som sem, aby som naplnila tvoje túžby. Celý život si sa nevedela zbaviť svojej panenskej pečate (t.j. bola neplodná). Ja ti ju teraz odoberám. A aby si na mňa nezabudla, požehnám tvoje dieťa.' Zlatá tvár pobozkala Úctu na čelo a zrazu zmizla. Do roka sa Úcte narodila dcéra. Bola zdravá a šťastná a šamanka jej prorokovala veľkú budúcnosť. Keď ľudia videli, že bohovia odobrali Úcte panenskú pečať, začali znovu vyznávať tradície a rituály a do podkmeňa Blatotvarých sa vrátila úcta ku bohom. Keď prešiel rok, podľa tradície zobrala Úcta svoje dieťa na vrch Zlatej tváre, na ktorej ostrove žili, aby jej bohovia dali meno. Zobrala do vaku obety pre Zlatú tvár a vyšla na vrch. Položila dieťa na kameň a pristúpila ku okraju sopky, aby odovzdala obety. Keď sa vrátila ku dieťaťu, všimla si, že pri ňom poletuje divoká včela. Úcta sa ju pokúsila odohnať, ale včela bodla dieťa, ktoré sa rozplakalo. A Úcta si všimla, že slzy dieťaťa sú najčistejšie a najguľatejšie azúrové perly (azúrová perla - pochádza z rodu perlorodiek azúrových zvaných aj Margaritifera azureus, ktoré sa vyskytujú iba v okolí ostrovov obývaných Ohňokrvími, pravdepodobne kvôli vysokému zastúpeniu sopečného prachu v morskej vode, ktoré Margaritifera azureus využíva ako kondenzačné jadro pri vytváraní perly. Azúrové perly sa preslávili svojou krásou a predstavujú významný vývozný tovar, pričom v pevninských krajinách je ich cena mnohonásobne vyššia ako cena ich váhy v zlate. Podobne aj medzi samotnými Ohňokrvími sú veľmi cenené, keďže sú vzácne, krásne a večné, takže sa dajú využiť ako (veľmi drahé) platidlo). 'Zázrak!' zvolala Úcta. 'Bohovia požehnali mojej dcérke, ktorej meno bude Slzy perál.' {SPLIT} Slzy perál vyrástla do nádhernej dievčiny, po ktorej túžili všetci muži Blatotvarých. Avšak Úcta ju nedala nikomu z nich: Nikto sa jej nezdal dosť dobrý, dosť pracovitý  a úctivý k bohom, aby bol hoden jej dcéry. Postupne všetci stratili nádej a začali prezývať Slzy perál aj Večnou pannou. Raz však prišiel do osady muž, ktorý videl žiaru Taw-qeho klesnúť najbližšie ku Raw-ratovi a potom vystúpať až nad hlavu dvadsaťkrát. Pochádzal z podkmeňa Vodokráčajúcich, ktorí vyrábali najlepšie kanoe a vydávali sa na ďaleké cesty, až kde žili zvláštni ľudia so zlou farbou kože, ktorí chodia zahalení od hlavy po päty a zdobia sa farebnými kameňmi. Tento muž sa volal Obchodník (keďže Ohňokrví majú primitívny obchod, tiež sa prekladá ako 'Výmenkár'). Bol krásny a mocný, ale najmä vytrvalý, keďže sa plavil až ku hraniciam ríše Raw-rata, kde vymieňal perly a iné vzácne veci za podivné nástroje, kovy a myšlienky, ktoré ho robili bohatým (myšlienky - Ohňokrví sú ochotní v obchode považovať originálny nápad alebo učenie za komoditu; bohatý - koncept slova bohatý je Ohňokrvím trochu zastretý, keďže každá rodina/podkmeň žije autonómne a v jej rámci sa všetci považujú za viac-menej rovných, v tomto prípade to slovo znamená 'Patriarcha podkmeňa/Najmocnejší/Najsilnejší'). Keď Obchodník raz večer zbadal Slzy perál, okamžite ku nej zahorel láskou a popýtal sa v dedine, v dome ktorej rodiny podkmeňa býva. Ostatní muži ho poslali do jej chatrče, ale vopred sa mu vysmiali, tvrdiac, že Úcta mu svoju dcéru nikdy nedá. Keď však Obchodník prišiel ku Úcte, Slzy perál ho zbadala a prebudil sa v nej cit, aký dovtedy nepoznala, Naliehala na svoju matku, aby Obchodníkovi dovolila prespať u nich. Úcta svojej dcére ustúpila, vidiac, čo sa deje v jej srdci. Na druhý deň Obchodník obdaroval Úctu vzácnosťami z cudzích krajov, vďaka čomu si ho všetci obľúbili. Stretol sa so Slzami perál a dohodli sa, že sa zoberú. Neotáľajúc, išli za Úctou a požiadali ju o požehnanie. Tá, vidiac, že Slzy perál je šťastná ako nikdy v živote, im ho dala. Ešte ten večer zašli za šamankou, ktorá ich vzala na vrchol Zlatej tváre a obetujúc divoké prasa, vrátila bohyni panenstvo Sĺz perál. Keď však Obchodník získal, čo chcel, nič ho už nedržalo v dedine a jeho cestovateľská krv Vodokráčajúcich ho volala do diaľok. Spýtal sa svojej ženy, či by chcela odísť z dediny a žiť s ním raz tu, raz tam, a ona povedala: 'Milujem tento ostrov, ale kvôli tebe by som dnes aj umrela. Zaveď ma, kam chceš, a ja budem šťastná kráčať s tebou.' Obchodník teda zbalil svoje poklady a odplavili sa na kanoe do diaľok. {SPLIT} Obchodník najprv zobral Slzy perál na svoj rodný ostrov, do podkmeňa Vodokráčajúcich. Nikoho tam nepoznala a všetko pre ňu bolo nové. Šťastná bola iba so svojím manželom, ale ten sa na ňu pozeral čoraz menej, pretože na jeho duši sa usadil ťažký mrak. Jeho obchody sa kazili a on sa snažil bezvýsledne nájsť vzácne veci, ktoré by predal ľuďom z Ďalekých krajov. Slzy perál trpela, keď videla trápiaceho sa manžela. Jedného večera sa Obchodník vracal domov z bezvýsledného lovu a hádky z otcami Vodokráčajúcich, ktorí sa sťažovali, že je stále Patriarchom podkmeňa, hoci už dlho nepriniesol nič vzácne z Ďalekých krajov. Keď prišiel ku svojej chyži stojacej pri oceáne, zbadal na brehu čupieť Slzy perál. Podišiel ku nej a zbadal, že plače. Chcel ku nej podísť a utešiť ju, ale vtom si všimol, že jej slzy sa nevpíjajú do zeme, ale zostávajú ležať na piesku a lesknúť sa. Vydesil sa, že mu ženu posadol zlý duch, a schoval sa do šera, pozorujúc ju. Po pár chvíľach Slzy perál vstala a vrátila sa do chatrče. Obchodník vyčkal, kým Mesiac zašiel za oblak a vybral sa na miesto, kde dopadali slzy Sĺz perál. Podišiel až ku nim a jednu zdvihol ku očiam. Zaleskla sa v svite Mesiaca, ktorý vykukol spoza oblaku, a Obchodníka očarila krásou pravej azúrovej perly. Avšak plány bohov nie vždy vyjdú tak, ako by si priali, a tak aj krása perál, ktorá mala tešiť ľudí v smútku, prebudila v srdci Obchodníka nepokoj. Cez vlny bijúce na pláž sa ku nemu prihováral samotný Raw-rat a do jeho mysle zasial semienko myšlienky, ktorá mu mala čoskoro otráviť dušu. Obchodník pozbieral perly a uložil ich do koženného vačku. Potom pobozkal svoju ženu a vydal sa na plavbu do Ďalekých krajov, kde ukázal azúrové perly mužom zahaleným do čiernej látky. Tí boli pri pohľade na jedinú perlu očarení a vymenili vačok za množstvo užitočných nástrojov a kovov, ktoré vydržia údery kameňa a vystrelené z luku prerazia kožu divokého prasaťa a vyjdú na druhom konci. Avšak muži mu povedali, nech nabudúce prinesie viac perál a dajú mu poklady, o akých sa nikomu z Ohňokrvých nesnívalo. Obchodník sa vrátil do dediny, kde ukázal Vodokráčajúcim poklady z Ďalekých krajov a všetci ho oslavovali, pretože vďaka nemu bol ich život ľahší. Avšak Slzy perál ho privítala radostnejšie ako ktokoľvek iný, pretože jej šťastie pramenilo z toho, že jej muž bol konečne späť. Obchodník ju po dlhých mesiacoch prvýkrát opäť tuho objal a radoval sa s ňou. Avšak šťastie mu nevydržalo dlho. Prešli týždne a on si každý deň spomenul na slová cudzincov, aby im priniesol viac perál. Ľudia v dedine ho ešte stále chovali v úcte, ale on vedel, že tak to dlho nevydrží. V zúfalstve sa vydal na vrch Zručného, ktorý sídlil na ich ostrove. Hodil sa na kolená a zvolal: 'Ó, mocný, čo mám robiť, aby som vyhovel požiadavkam cudzincov aj blížnych?' A Zručný mu odvetil: 'Nepomôžem ti. Pokiaľ nemôžeš predať perly, neurobíš to. Stratíš úctu. Tam ťa doviedli tvoje skutky.' Obchodník sa s hrôzou pozrel do sopky: 'Nie! To sa nesmie stať! A ja urobím čokoľvek, aby som tomu zabránil!' Hnaný šialenstvom zbehol z vrcholu až ku brehu, kde sa potápal do vĺn a vyťahoval hrste piesku, v ktorom hľadal zrnká azúrových perál. Ale nenašiel ani jednu. Keď celý vyčerpaný stál na brehu a zúfalo sa díval do vĺn, prihovoril sa mu Raw-rat: 'Naivný smrteľník! Ženieš sa za perlami a bohatstvom, a pritom ich máš priamo pod nosom. Môžem ti pomôcť ho získať.' 'Ako?' pýtal sa Obchodník, ktorého myseľ oslepla pri pohľade do svetla nádeje. 'Perly pochádzajú zo sĺz tvojej ženy. Podobne ako v mori, sú dielom vody a utrpenia, vďaka čomu sú klenotom mojej ríše. Avšak ty máš tú výhodu, že ti stačí utrpenie...' Obchodník sa bez slova díval na tichý oceán, ohromený tou myšlienkou. Potichu sa zobral a odkráčal späť do svojej chatrče. Slzy perál sa ho pokúsila privítať, ale on ju bez slova odtisol. Pomaly zobral z kúta drevenú palicu a vytiahol na svetlo sveta perly, ktoré dávali už iba falošné potešenie a ich krása bola znečistená krvou. {SPLIT} Ubiehali mesiace a roky a sláva a poklady Obchodníka rástli. Už sa neplavil do Ďalekých krajov, ale posielal tam mužov, ktorí dostávali desiatky zo získaného bohatstva. Všetci v dedine ho chovali v úcte, a nikomu neprišlo zvláštne, že jeho manželku, Slzy perál, nikto dlho nevidel. Nevedeli, že Obchodník ju drží uväznenú preč z dediny, kde z nej bitkou získava vzácne perly. Slzy perál žila v nešťasti a biede a chradla, hoci Obchodník si dával pozor, aby nezahynula. Všetko to však videl Lovec, ktorý osedlal prvého albatrosa, ktorého stvorila Atri-qereq, a lietajúc po obleho pozoroval všetko, čo sa dialo na zemi. Keď rozprával Zlatej tvári o osude Sĺz perál, tá horko zaplakala, pretože hlúposť ľudí obrátila jej požehnanie na prekliatie, a rozhodla sa Slzám perál pomôcť. Požehnanie, ktoré udelila pri odnímaní panenstva, vziať späť nemohla. Vedela, že Slzám perál môže pomôcť iba človek. Preto vyslala čajku, aby oznámila Úcte, matke Sĺz perál, čo sa deje s jej dcérou. Úcta mala vysoký vek a bola slepá na jedno oko a vypadávali jej vlasy a zuby. Bola šamankou podkmeňa Blatotvarých a v tých dňoch už čakala na smrť. Avšak keď ku nej prišiel posol Zlatej tváre a povedal jej, čo sa deje s jej dcérou, nasadla na kanoe a silou, ktorú v sebe nevedela objaviť posledných desať rokov, odkedy jej zobrali dcéru. Prišla až na ostrov Vodokráčajúcich, kde sa vydávala za chorú starú ženu, ktorou aj bola, a sledovala počínanie Obchodníka. O niekoľko dní ho videla, ako sa v noci zakráda po brehu do lesov. Nasledovala ho, až ju zaviedol ku tajnej chatrči, kde bola priviazaná Slzy perál. Úcta s hrôzou sledovala, ako Obchodník zneužíva dar Zlatej tváre, a keď odišiel, prešmykla sa ku dcére a rozviazala ju. Spolu rýchlo pribehli ku brehu a nasadli na kanoe. Lenže Raw-rat, vidiac, čo sa deje, zakričal na Obchodníka vracajúceho sa domov a ten okamžite zobudil mužov a rozkázal im, aby spoločne chytili Slzy perál. Všetci naskákali do kanoí a vybrali sa prenasledovať Úctu. Tá zaberala zo všetkých síl a hoci ju morské prúdy ovládané Raw-ratom ťahali späť, nevzdala sa. Zručný jej zoslal rýchly vietor, ktorý ju prihnal až na breh Blatotvarých. Lenže muži Vodokráčajúcich na čele s Obchodníkom ju dohnali a tiež vyskákali na breh. Úcta spolu so Slzami perál utekali so všetkých síl do dediny, avšak Úcta bola stará a Slzy perál bola slabá po dlhých rokoch väzenia a mučenia. Obchodník ju už-už dobiehal, a keď sa naňho Úcta pozrela, zaťala sa a prebudila sa v nej božská odvaha. Rozhodla sa, že svoju dcéru mu už nikdy nevydá, schytila nôž z opaska, ktorým Slzám perál predtým prerezala putá a vyrezala svojej dcére oči. Obchodník sa s hrôzou zahľadel na to, čo Úcta vykonala a ako Slzy perál spadla na zem, prelievajúc svoju krv. Vidiac, že vychádza Slnko a Blatotvarí prichádzajú z dediny, zvedaví, čo sa stalo, jeho zbabelosť, ktorá ho riadila dlhé roky, ho prinútila ujsť. Spolu so svojimi mužmi sa vrátil na ostrov Vodokráčajúcich, kde bol zavrhnutý a dožil v biede a opovrhovaní. Blatotvarí ošetrili Slzy perál, ktorá naďalej žila v dedine, v ktorej sa narodila, s matkou, ktorú milovala. Naučila sa po hmate vytvárať tie najkrajšie blatové sošky, ktorých krása nikdy nebola prekonaná, a celý život zasvätila svojmu domovu a Zlatej tvári, bohyni slepej ako ona sama, bohyni panien, ktorou sa ona opäť stala, bohyni, ktorá ju požehnala, a bremeno ktorej požehnania bolo z pliec Sĺz perál sňaté za nevýslovnej bolesti vďaka láske jej matky, Úcty.",2017-09-28 11:17:13,2017-10-04 20:29:26,michal
299,221,michal,GRAFORUM,A,2,Brány racionality (2017),michal,"Ked’ sa dívate na oblohu v noci, vidíte hviezdy. Nevidíte však nekonečný priestor, ktorý vás od hviezd delí. Tú enormnú prázdnotu, oproti ktorej sme menej ako kvapka v mori, v ktorej nepočut’ ani hlások a v ktorej môžete putovat’ storočia bez toho, aby ste videli rozdiel. Tú tmavú priepast’ nad našimi hlavami, ktorá nás ako kupola drží na tom maličkom, šialenom kúsku zeme. Ked’ sa dívate na hviezdy a rozmýšl’ate, že sa jedna druhej podobajú ako sestry, a že cestovaním ku hviezdam by ste rozšírili svoje obzory, mýlite sa. Ja totiž viem, že pravda je iná. Ked’ opustíte domov, to všadeprítomné šialenstvo, a vydáte sa ku hviezdam, prekonáte tú kupolu, tú ochranu. Budete vystavení hlbinám ako drobné zrnko pel’u, ktoré sa odtrhlo od kvetiny a unáša ho mocný vietor naprieč krajinou. Je lepšie zotrvat’ v tom sladkom šialenstve, ako uvidiet’, čo sa ukrýva za hviezdami. {SPLIT} Jack zodvihol Adu zo zeme a bezhlavo sa rútil do dverí. Pošmykol sa na parketách a udrel celou silou do steny. Spoza rohu počul rýchle kroky. Vpotácal sa do dverí a zabuchol za sebou dvere. Kroky sa stále blížili. Jack sa oprel do dverí a načúval. Cítil, ako sa Ada trasie. Bodaj by nie, ved’ mala iba pät’ rokov. Kroky zastali priamo pred dverami. Niekto stisol kl’učku a pokúsil sa dvere otvorit’, ale Jack zatlačil silnejšie. Ada sa mu zrazu vyšmykla a rozbehla sa ku skrini na druhej strane izbietky. Videl, ako sa za ňou zatvárajú dvere, a pocítil bodnutie pri srdci, lebo vedel, že ak by sa vrah dostal do miestnosti, Ade by nepomohlo už nič. Počul, ako pred dverami niekto st’ažka dýcha. Zaprel sa ešte silnejšie. „Otvor!“ zakričal vrah. Jeho hlas sám takmer stačil, aby Jack dvere pustil. Ked’ počul tú túžbu, ten strach, zúfalost’ a rozkoš premiešané tak, že sa nedali rozoznat’ jedna od druhej, ochromila ho hrôza. „Otvor! Nechcem ti ublížit’! Nenút’ ma, aby som to urobil!“ Jacka na milisekundu napadla bláznivá myšlienka, aby ho počúvol, ale potom prevládol zdravý rozum. Videl predsa, čo ten muž urobil jeho žene. Jack nemohol ani na chvíl’u zapochybovat’ o hlboko zakorenenom šialenstve toho blázna. {SPLIT} Pozorujete hviezdy často? Ak áno, viete, aký chladný svit vyžarujú. Ked’ tak slabo blikajú, máte dojem, že čochvíl’a zhasnú. Ale to nemôžu. Pretože potom by ste videli, čo sa skrýva za nimi. Prečo l’udia pozorujú hviezdy? Neviem. Ale ja sa na hviezdy pozerám neustále. Volajte to vášeň, bláznovstvo alebo túžba po poznaní. Ja to volám paranoja. Neviem, či ste už niekedy mali pocit, že sa vám niekto pozerá na krk, alebo že vás nieko prenasleduje. Obzriete sa a... nič. Ale ked’ vstupujete zo svetla do tmy, môžete vidiet’, ako sa na tej tenkej hranici medzi videným a nevideným pohybujú tiene ukrývajúce sa na hranici vášho zorného pol’a. Či tvrdím, že vás niekto sleduje? Samozrejme. Ale nie je nič horšie, ako ked’ ho uvidíte aj vy. Na vlastné oči. {SPLIT} Potiahnut’ spúšt’ je neuveritel’ne náročné. Žiadny fyzický výkon sa tomu nevyrovná. Je jednoduchšie pozvat’ dievča von. Je jednoduchšie skočit’, aj ked’ nevidíte pred seba. Pozrel sa do očí, ktoré sa naňho bezmocne upierali. Zo začiatku sa v nich zračila hrôza, ale teraz boli prázdne, bez výrazu. Ako dve priepasti. Boli prázdne ako dva fľaky na oblohe. Zo začiatku nevedel zistit’, prečo sa mu zdajú také zvláštne, ale raz si uvedomil, že na rozdiel od prádznej, temnej oblohy v nich nie sú hviezdy. Vd’aka tomu neboli temné, skôr vyzerali ako opak svetla. Oproti nim bola temnota svetlá ako reflektor. Cez tak čiernu oblohu by ste videli svetlo vzdialené naprieč celým vesmírom. Videli by ste svetlo z celkom iného vesmíru. A pokial’ ste tým svetlom vy, hocikto by videl vás. Potiahol spúšt’. Zrazu pocítil neskutočnú eufóriu, akoby zdolal vysoký vrch alebo zabehol dlhú trat’. Mal to za sebou. Tie dve prázdne diery zastrela šedá hmla, a jeho už nikdy nebudú otravovat’. Systematicky rozložil pištoľ, jednotlivé časti odložil do skrýš, vylomil dvere a pokojne zavolal políciu. Nahlásil vraždu, udal adresu domu a počkal na policajtov. Nechal sa vypočut’ a prepustit’. Odišiel domov, objal ženu a deti a konečne, po dlhých bezsenných nociach, spal opät’ raz pokojne. {SPLIT} Ozval sa zvuk nabíjanej zbrane. Jack si uvedomil, čo hrozí, a v poslednej chvíli sa vrhol preč od dverí. Zvuk guliek trieštiacich drevo na triesky mu zvonil v ušiach. Do izby vstúpila postava v čiernom. Muž, ktorý zastrelil jeho manželku. Našli sa ihned’. Pohl’ady sa stretli. Jack videl prázdne diery, ktorými sa linú vábivé hlasy plné nenávisti, plné lásky, plné túžby po stretnutí, racionality schopnej vymazat’ šialenstvo a nahradit’ ho niečím desivejším a chladnejším. Nevidel však, ako sa vrahova lebka triešti, ako sa krv rozprskla na nové tapety, ako jeho ruka púšt’a zbraň z kŕčovitého zovretia, ako čierna postava padá. Videl iba vyhasnút’ tie diery, videl, ako sa zavreli a zanechali mu jeho prevzácne šialenstvo. Obzrel sa a zavolal Adu. Tá pootvorila dvere skrine, ale v jej očiach videl hrôzu zo svojho otca, videl, že mu už nikdy nebude dôverovat’. Chcel ju iba ochránit’. Zachovat’ to šialenstvo, ktorého sa každý vrah bojí. {SPLIT} Nemôžem sa na vás pozriet’. Vidíte predsa, že sa pozerám na oblohu. Prečo? Čakám, až sa objavia. Netuším, čo sa nachádza za hviezdnou kupolou, za tým nekonečným kozmickým priestorom. Netuším, prečo mi šepkajú. Viem iba, že s nimi sa nemusím bát’ šialenstva. Oni odplavia všetko šialenstvo. Ten bláznivý pocit dôvery v samého seba, v svet, v to, že vesmír dáva zmysel, že naša existencia nie je absurdne nepravdepodobná a to, že včera sme nezahynuli strašným spôsobom, alebo že sa nestalo ešte niečo omnoho horšie, nie je iba absolútne nečakaná náhoda. Toto šialenstvo, ktoré nás robí slepými a núti nás vidiet’ svet cez ružový filter normálnosti a nevnímat’ podivnost’, ktorá sa skrýva v d’alekom vesmíre, ale aj v našich snoch. Radšej sa nechám zbavit’ tohoto šialenstva, nechám sa presvedčit’ o malichernosti života a uverím vo veci defilujúce v tenkej prasklinke reality, ktoré ma od istej doby neustále pozorujú. Nechám sa zaplnit’ prázdnotou. Kedysi som sa jej stránil, systematicky som ju odstraňoval zo svojho života, ale to bol iba klam. Prečo popierat’ očividné? Vidíte? Tam! To malé prázdne miesto nad obzorom. Práve pret’alo chvost kométy a pohltilo jej svetlo. Vy ste to necítili? Už je opät’ preč. Naozaj ste to necítili? Pozrite sa mi do očí! Pozrite sa mi do očí!",2017-10-26 07:59:03,2018-02-12 21:12:26,michal
300,56,palo4,OHISTORY,A,1,Babička Helenka,palo4,"Tu budú príbehy babičky Helenky. Snáď. Som zvedavý, či sa odhodlá niečo napísať...  Teraz stlač tlačítko 'Add Child' a začni písať",2018-02-10 11:03:36,2018-02-10 11:08:29,palo4
301,300,helenka,OHISTORY,K,2,(1952-4) Ako sme hrali divadlo,helenka,"Ako sme hrali divadlo   Bývali sme v peknej štvrti na juhu Košíc v rodinnom dome, ktorý patril môjmu krstnému otcovi Viktorovi.Bol to brat mojej mamky a bol greckokatolícky farár.V pätdesiatých rokoch to bolo komplikované štát sa rozhodol zlikvidovať túto cirkev a nahradiť ju pravoslávnou.Všetci kňazi dostali ponuku prestúpiť na inú vieru,alebo museli opustiť faru.Tým to nekončilo.Všetci ,ktorí nesúhlasili dostali príkaz vysťahovať sa do Ćiech na určené miesto pobytu aj zaradenie do robotníckeho stavu.Strýko Viktor sa dostal s rodinou do Slaného kde boli aj s troma deťmi ubytovaní v priemyselnom sklade.",2018-02-10 11:13:45,2018-03-31 11:04:24,helenka
302,221,michal,GRAFORUM,A,2,Sneh na uliciach (2018),michal,"Jacob stál na autobusovej zastávke. Bol chladný decembrový deň, a snehové vločky sa v hustých víroch znášali na strechy domčekov učupených pri úpätí kopca. Jacob sa usmial. Jeho dedina bola krásna. Všetci o ňom vedeli, že je jednoduchý, a predsa sa k nemu každý správal inak. L’udia mu pomáhali - k tým prilipol ako pes, a l’udia sa mu posmievali - tým sa naučil vyhýbat’. Doma sa oňho nebáli. Vedeli, že sa rád prechádza v zime po námestí, kde vo svojej obmedzenej mysli chápe nádheru zimy, ale nie dostatočne na to, aby ju spochybňoval, či aby ho omrzela. Stál už dve hodiny, nevnímajúc, že mu mrznú prsty a nos má úplne červený. Vtedy sa vzduch naplnil hukotom. Zem sa začala otriasat’, a Jacob videl, ako spoza kopca vybehol autobus. Obrovská kovová škatul’a zastavila priamo pred Jacobom, a vzduch sa premiešal s čiernym, páchnucim dymom. Predné dvere sa so sykotom otvorili a spoza nich bolo vidno, ako si Jacoba nepriatel’sky premeriava muž v t’ažkom čiernom kabáte, očividne šofér. Po chvíli na Jacoba zakričal: „No čo je? Nemáme celý deň. Nasadaj!“ Jacob bez slova vystúpal po vysokých schodíkoch a zamieril k sedadlu za vodičovou kabínkou. Šofér zakričal: „Počkaj! Zbláznil si sa? Najskôr musíš zaplatit’!“ Jacob na požiadanie muža vytiahol z vrecka svojho kabáta sáčok s mincami a odpočítal mu devät’desiatpät’ centov. Šofér ho celý čas súril, potom mu hodil ku nohám lístok a autobus sa s trhnutím rozbehol. Za oknom bol vidiet’, ako dedinu vystriedalo pole. Jacob zmätene zažmurkal a potom povedal šoférovi: „Ale... ale ved’ ja som nechcel odcestovat’.“ Šofér ho ignoroval, práve totiž venoval svoju plnú pozornost’ hučiacemu rádiu. Napokon mu Jacobove slová prenikli do mozgu, stíšil rádio a spýtal sa: „Čože?“ „Ja som predsa nechcel nastúpit’,“ vysvetlil Jacob trpezlivo, ale s náznakom nervozity v hlase. „Čo? Tak prečo si nastúpil?“ oboril sa naňho šofér, ktorý sa práve zložitým manévrom vyhol autu v protismere s asi polmetrovou rezervou. „Povedali ste mi, aby som nastúpil...“ zašepkal Jacob. „Ty si sprostý?! Ved’ si predsa stál na zastávke, jasné, že som ti povedal, aby si nastúpil! Nevieš rozmýšl’at’?“ kričal šofér červený od hnevu. Jacobovi sa rozšírili oči: „Vy ste si mysleli, že chcem nastúpit’, pretože som bol na zastávke? A prečo ste sa ma nespýtali?“ Šofér škaredo zanadával a udrel do volantu. „Počúvaj, nerob sa chytrým,“ zavrčal. „Ale vieš čo? Som práve v dobrej nálade. Vystúp si!“ Autobus prudko zabrzdil a dvere sa otvorili. Jacob pomaly vystúpil, dvere sa zabuchli a autobus bol v okamihu preč. Jacob stál na kraji zablatenej cesty uprostred pol’a. Pozeral sa za miznúcim autobusom, a ako sa hluk vytrácal, zmätene oznámil celému svetu: „Ale ved’ ja som nechcel vystúpit’. Chcel som pokračovat’ v ceste.“ Odpoved’ou mu bolo iba ohlušujúce ticho padajúce z neba v podobe myriád malých, studených vločiek.",2018-02-12 21:01:34,2018-02-12 21:04:32,michal
314,300,helenka,OHISTORY,K,2,(1948-60) Ako som chodila do školy,helenka,"Materská školka  Základná škola  Gymnáziu  Podkapitoly Ovoda na Žižkovej ulici  Základné školy -1. 2. Tr. Kukučínova škola  3.,4. tr. Barčianská škola  5.-8.tr. Angelium -presťahovaná na Zdenka Nejedlého Po gymnáziu som nastúpila na diaľkové štúdium na VSŤ V Košiciach na Hutnícku fakultu",2018-03-31 11:06:06,2018-03-31 11:14:56,helenka
315,300,helenka,OHISTORY,K,2,(2018) Veľká Noc,helenka,"Je veľký piatok a skúšam čosi napísať či sa to uchová a konečne bubem mocť pokračovať.  Teším sa na stretnutie s deťmi.Dúfam,že nám vyjde počasie a nesplní sa to čo predpovedali meteorologovia.  Bude źabava,keď chlapci budú hľadať vajíčka poskrývané kdekade.nemám dobrú kondíciu tak určite pojdem len na malú prechádzku  Keď sa bude dať.Je mi to ľúto,ale musím si nazbierať dostatok síl,aby sme zvládli rozbehnút záhradku ,lebo Ľubka čaka operácia oči  2.mája a to sa bude musieť vystríhať akýchkoľvek záhradníckych aktivít.  Tak dúfam,že pokračovanie bude.Dopísania!",2018-03-31 11:07:49,2018-03-31 11:08:52,helenka
316,287,michal,GRAFORUM,A,3,7 Miláčik smrti a premena bohov,michal,"Na ostrove Zručného sa v dvadsiatom pokolení od Atawi-qereq narodil znetvorený chlapec-démon. Mal vypuklú hruď, pavúčie ruky a jedna noha na ňom bezvládne visela. Keď vyšiel z matkinho lona, šamanka, ktorá ho priviedla na svet, nakázala jeho rodičom, aby ho položili na kus vyplaveného dreva a vrátili do ríše Raw-rata. Jeho otec po dlhých hodinách prosenia bohov, aby chlapca vrátili do lona a darovali mu zdravého syna, urobil, čo mu šamanka nakázala. Keď však vypustili chlapca po pokojnej odlivovej hladine smerom na juh, kam loď Taw-qeho nikdy nedopláva, zdvihla sa búrka a mocné vlny vyplavili chlapca späť živého a zdravého. Šamanka videla, že Raw-rat chlapca miluje, a preto ho chcela hneď obetovať Zručnému, ale jeho otec vstal a povedal, že chlapec zostane a bude ľudí chrániť pred Raw-ratom, ako posol medzi svetom ľudí a démonov. A tak chlapec žil naďalej s menom Miláčik smrti. Ako ostatní chlapci rástli, naučili sa umeniu kmeňa Vodokráčajúcich, opracovávali kamennými nástrojmi tie najrýchlejšie kanoe a vydali sa plaviť do ďalekých krajín, odkiaľ prinášali ostré železo a iskriaci kameň. Miláčik smrti však nevedel ani kráčať, nieto ešte loviť či opracovávať drevo. Šamanka sa ho pokúšala naučiť rozprávať s bohmi a chcela vyzvedieť, ako sa mu prihovára Raw-rat, ale Miláčik smrti neoplýval bystrosťou ducha a nevedel ani poriadne skladať slová do viet. Preto celé dni presedel na pláži, pozorujúc vlny a čakajúc, kým ho jeho matka alebo niektorý z jeho mladších bratov nakŕmi. Keď sa raz všetci muži vydali na lov dovnútra ostrova a ženy chystali hlinené nádoby a pece, aby prichystali každoročnú oslavu na pamiatku Zručného daru, Miláčik smrti sa doplazil do zle uviazaného kanoe, ktoré sedelo na vode pri brehu, chytil veslá svojimi tenkými rúčkami a pomaly vypádloval na more. Nebol vôbec silný a každý záber ho bolel, avšak konečne mohol ísť, kam chcel a bez pomoci. Bol slobodný. Keď sa lovci vrátili a videli, ako Miláčik smrti pomaly ženie kanoe od jedného brehu k druhému, utvrdili sa v domnienke, že Raw-rat ho miluje a nedovolí, aby sa utopil. Odvtedy sa mu všetci okrem jeho matky a bratov vyhýbali. Raz sa Miláčik smrti doplavil až ku ostrovu Zlatej tváre, kde žili Blatotvarí. Nechal vlny, nech hojdajú kanoe dva hody oštepom od brehu, a pozoroval ženy zbierajúce červenú hlinu z pláže, aby mohli tvoriť svoje sošky. Všetky ženy čoskoro odišli, iba jedno dievča zostalo na brehu a dívalo sa na obzor oceánu. Miláčik smrti ju ticho pozoroval a cítil, ako sa jeho srdce napĺňa božským ohňom. Zabudol na kanoe, zabudol na vlny a zaprel sa nohami, aby sa dostal k tomu nádhernému stvoreniu. Už-už by bol prepadol cez okraj kanoe a utopil by sa, ale vtom sa vzduli vlny a on prepadol naspäť na dno svojej loďky. Zadul vietor a jeho kanoe samo vystrelilo späť ku jeho ostrovu. O osem dní, keď si opäť ráno vystriehol prázdne kanoe, vyplával ku ostrovu Blatotvarých. Tam ho už na brehu čakalo známe čiernovlasé dievča. Miláčik smrti prirazil svoje kanoe ku brehu a zostal v ňom bezmocne sedieť. Dievča ku nemu podišlo a pri pohľade na jeho znetvorené telo sa zachvelo. Zodvihlo zo zeme kokosový orech, rozbilo ho o kameň vystupujúci z vĺn a podalo ho Miláčikovi smrti. Ten sa zhlboka napil a zrazu cítil, ako sa mu do žíl vlieva sila, akú dovtedy nepoznal. Otvoril večne prázdne ústa a šušlavo sa opýtal: 'Kto si?' 'Som Jemné ruky, dcéra Kamenného srdca, štvrté pokolenie zo Sĺz perál, spovednice Blatotvarých. Kto si ty?' 'Som Miláčik smrti, syn nikoho z kmeňa Vodokráčajúcich. Volajú ma aj démonom a potomkom Raw-rata.' 'Pomôž mi, démon,' požiadala ho Jemné ruky nie vrelo, ale ani nie chladne a nie celkom bez úsmevu. 'Krvi mojej krvi odniesol zlý duch sošku hojnosti a ja som jej vyrobila náhradu. Žije však na ostrove War-tua a ja sa neviem plaviť v kanoe. Pokiaľ pochádzaš z kmeňa Vodokráčajúcich, určite ma budeš vedieť zaniesť až ku jej brehu.' Miláčik smrti sa mlčky poposunul a Jemné ruky si sadla do kanoe oproti nemu. Odrazili sa od brehu a pomalými, ťažkými tempami sa vydali na krátku cestu. Postupne sa im však rozviazali jazyky a rozprávali jeden druhému o ich kmeňoch, o tvorbe sošiek a vyrezávaní kanoe, o Taw-qem a jasnom svite hviezd. Spoločne sa smiali a spoločne plakali. A tak Jemné ruky ako prvá prestala vidieť znetvorené telo Miláčika smrti, ale naučila sa vidieť jeho dušu. Keď sa vrátili späť na ostrov Blatotvarých, Jemné ruky podoprela Miláčika smrti a spolu prišli k obydliu jej otca, Kamenného srdca. Prosili ho, aby im udelil požehnanie a dovolil im žiť ako mužovi a žene, avšak Kamenné srdce opovržlivo sledoval Miláčikove bezvládne končatiny a škaredú hlavu. Vyhlásil, že svoju dcéru odoprel mnohým silným mužom, a že ju dá tomu, kto vykoná hrdinský skutok, ktorý roztopí jeho srdce. Potom vyhnal Miláčika smrti a Jemné ruky ho odviedla ku kanoe uviazanému na brehu. Spoločne smútili, pretože vedeli, že máloktorý lovec by získal trofej, ktorá by roztopila Kamenné srdce - ako by to mohol dosiahnuť chromý Miláčik smrti? Rozlúčili sa a Miláčik smrti sa odrazil od brehu, zaprisahajúc sa, že Jemné ruky získa pre seba. Keď sa vrátil domov, vyrobil si palicu, o ktorú sa opieral, a vydal sa na pomalý pochod ku Zručnému. Tri dni mu trvalo, kým sa vysilený doplazil až ku okraju živého krátera. Potom obetoval zdochnuté ryby, ktoré doniesol z brehu, a prosil Zručného, aby mu dal dar, ktorým si získa Kamenné srdce. Zručný mu odvetil: 'Narodil si sa bez môjho daru, démon. Si hanbou svojho kmeňa a ja ti nemôžem darovať niečo, čo je mimo tvojich síl. Strať sa a nedúfaj, že niekedy budeš lovcom alebo staviteľom kanoí!' 'Ó, Zručný,' povedal Miláčik smrti roztraseným hlasom. 'Ani vo sne by som nedúfal v zdravé telo a zručné ruky. Avšak je hodnota človeka v očiach bohov daná jeho schopnosťami a silou tela? Veď nie lukom a šípom sa loví ľudské srdce! Kiežby si mi vedel poradiť, ako si získať človeka, opantať jeho dušu a donútiť ho premýšľať, aby sa rozhodol byť lepším a šťastnejším! Vari nie je spôsob, ako toto dosiahnuť?' 'Neviem,' odvetil Zručný. 'Moja sila spočíva v mocnom tele a šikovných prstoch, preto iba tú vidím u ľudí. Ak chceš loviť ľudské srdcia, zájdi za War-tuom. Ten dokáže presvedčiť aj Raw-rata, že more je červené a z oblohy nepadá dážď, ale perly!' Miláčik smrti sa poďakoval a vybral sa späť. Keď sa vrátil, vyčerpaný padol a vyzeralo to, že zomrie a jeho duša odíde ku Raw-ratovi, odkiaľ vzišla. Taw-qeho žiara však ostro pálila a vliala mu do žíl nový život. Ľudia sa čudovali, odkiaľ má chromý toľko síl, ale on iba mlčky sadol do kanoe a vybral sa za War-tuom. Po dlhej plavbe a ešte dlhšom výstupe zastal pri War-tuovom obydlí, obetoval mu zdochnuté ryby a prosil ho, aby ho naučil opantať ľudské srdce. War-tu zahrmel a odvetil: 'Viem ťa naučiť rozprávať ľuďom nie do uší, ale priamo do duše. Čo mi však za to dáš?' 'Ó, War-tu,' odvetil Miláčik smrti. 'Každé slovo, ktoré vyslovím, budem hovoriť najprv tebe a až potom ostatným. Ty ako prvý pocítiš krásu a smútok, ktorý vpravím do svojho hlasu. Tebe bude obetovaný môj dar.' A War-tu, potešený týmto sľubom, daroval Miláčikovi smrti dar reči. Ukázal mu, ako skladať vety do básní a vložil mu do hrdla časť svojho ohňa. Odteraz bol Miláčikov hlas silný, keď prednášal báseň či obetnú pieseň a ľudia radi načúvali, ako v súkromí vymýšľal verše. Miláčik smrti rýchlo zliezol z War-tuovej hory a zamieril svoje kanoe k domu Kamenného srdca. Na brehu sedela Jemné ruky a plakala, avšak keď zbadala Miláčika smrti, usmiala sa a oči sa jej rozžiarili. 'Rýchlo,' povedala mu. 'Môj otec ma chce sľúbiť bohatému lovcovi z kmeňa Bojovných. Pokiaľ dokážeš roztopiť jeho srdce, urob to teraz.' Odviedla ho ku dverám jeho otca, avšak keď Miláčik smrti otvoril ústa, aby začal deklamovať báseň, zistil, že nemá o čom spievať. Pozrel na Jemné ruky a nevedel zložiť oslavnú báseň, nevedel, ako si získať neprístupného Kamenné srdce. Slová sa z neho vytratili a on mlčky stál, opierajúc sa o svoju palicu. Kamenné srdce sa pri pohľade na jeho zúfalstvo zachmúril a povedal mu: 'Si šarlatán, nevieš loviť a nevieš rozprávať. Nech som naveky prekliaty, ak by si mal ešte čo i len spočinúť pohľadom na mojej dcére!' Nešťastný Miláčik smrti odkríval ku svojmu kanoe a odrazil sa od brehu. Prestal veslovať, keď bol na hod oštepu od brehu, a rozplakal sa. Jeho slzy sa vpíjali do dreva kanoe a kvapkali na temnú hladinu oceánu. Keď po dlhom čase Miláčik smrti zodvihol zrak, videl, ako na západe Taw-qe odchádza do Raw-ratovej ríše, aby na druhý deň opäť vyšiel na druhej strane. Zlaté lúče tancovali na temnej hladine, žiara osvetlila ostrovy a zvýraznila ich tiene. Temnota sa zmiešala so svetlom a vytvorila niečo, čo nebolo ani dobré, ani zlé, ale bolo to nádherné. Zrazu Miláčik smrti zacítil niečo vo svojom slabom srdci. V jeho hrdle sa sformovali slová a on začal deklamovať Báseň súmraku. V básni opísal, ako sú svetlo a temnota bratmi, ktorých oddelilo ľudské oko, ospieval Taw-qeho teplo aj Raw-ratov pokoj. Spieval o dobre a zle a o všetkých skutkoch, ktoré vzišli z ľudskej súmračnej podstaty. Spieval o tom, ako sa temnota a svetlo zmiešali v ľudskej krvi a ako jedna bez druhej nemôžu existovať. Spieval o tajomstve života a večnosti smrti a o smútku z pominuteľnosti ľudí. Spieval o žeravom kameni, ktorý vyviera z dna oceánu a ktorý je pre ľudí smrteľný, a predsa by bez neho nežili. Spieval o vode, ktorá dáva život a leskne sa na lístkoch kvetov, ale taktiež pohlcuje rodiny a dobytok, rozožiera ich mäso a prináša hnilobu. Spieval o konci svojej piesne, o dozvukoch, ktoré rozochvejú ľudské srdcia a naplnia ich ľútosťou aj radosťou. A zo všetkého najviac spieval o láske, ktorá nikdy nemala byť a ktorá nikdy nebude naplnená, a predsa ho urobila tým, čím je, a bolesťou ho previedla z jeho škrupinky do otvoreného sveta, ktorý je tak nádherný, aký je nebezpečný, ktorý je tak láskavý, aký je krutý. Keď sa slová Básne súmraku odrazili od hôr a lesov, rozozneli sa na míle ďaleko a prenikli do uší a sŕdc ľudí, zvierat a bohov. Najsilnejšie zasiahli War-tua, ktorý sa prvý a posledný krát ako jediný z bohov dokonale vcítil do ľudskej kože a zdieľal s Miláčikom smrti všetky rozpory v jeho duši. Tie boli znásobené War-tuovou mocou a on sa roztriasol mocným zemetrasením, ktoré vyvolalo lavíny a zmietlo do mora lesy, takže na jeho ostrove zostali veľké rúbaniská a lysiny. Ostatní bohovia cítili silu piesne menej, avšak tiež v nich prebudila dávno zabudnutú vášeň a pripomenula im, že na nich čaká Taw-qe, takže sa vzopreli a podrástli o niekoľko metrov, čím zhadzovali obydlia a rozbíjali keramické nádoby. Zviratá v lesoch a na lúkach zastali, zbystrili uši a počúvali slová Básne. Niektoré mlčky podišli až ku dedinám, nevšímajúc si lovecké nástroje zavesené a opreté o stromy, len aby mohli ešte chvíľu vnímať Báseň, ktorá sa akoby každému tvorovi prihovárala v jeho jazyku. Lovci si ich však nevšímali a vôbec sa ich nesnažili loviť - očarila ich totiž Báseň. Všetci ľudia, ktorí báseň počuli, plakali a smiali sa v úžase nad jej krásou a smútkom, objímali jeden druhého a sľubovali si lásku, žasnúc, že tak dlho ignorovali krásu života a svojich bratov a sestry. Kamenné srdce sa rozplakal a zaprisahal sa, že Jemné ruky dá tomu, po kom bude túžiť jej srdce, aj keby to mal byť chromý Miláčik smrti. Zato Jemné ruky mlčky vyšla na breh, objala si kolená a zmáčala svoje sošky slzami, ktoré sa vpíjali do vlhkého piesku. Báseň však nekončila, naopak, silnela a jej slová sa odrážali od stále ďalekejších brehov. Prekonala oblohu a prenikla až ku Taw-qemu, ktorý bol vo svojej všemohúcnosti očarený, ako veľmi sa mu Miláčik smrti priblížil, a zadržal svoju loď, aby mohol ešte chvíľu počúvať jej slová. Ten deň západ slnka trval niekoľko hodín, kým  posledná ozvena Básne súmraku neodoznela v Taw-qeho ríši. Jej slová však prenikli aj pod hladinu, do ríše mŕtvych až ku samotnému Raw-ratovi. Ten vo svojej nekonečnej zlobe pocítil lúč pochopenia, ktorý pozýval temnotu, aby sa zmiešala so svetlom. Prvýkrát videl, ako jeho pôsobenie ovplyvnilo ľudské životy, že bez neho by ľudia nepotrebovali lásku, priateľstvo a nádej. Zrazu sa svet trošku zmenil a Raw-ratov duch sám vyšiel na breh a šepkal ľuďom, aby sa nebáli smrti, ktorá je chladná, ale pokojná, aby sa nebáli tmy, ktorá je hlboká, ale je iba taká zlá, akú si ju urobia. V ten deň Raw-rat dával ľuďom poznať smrť a vracal ich do ich tiel, a oni sa vrátili pokojnejší a vyrovnanejší, pripravení využiť život a dary bohov tak, aby mohli pri definitívnom odchode do Hlbiny povedať: 'Neľutujem.' Každý človek, ktorý počul Báseň, sa stal lepším, všímal si ľudí okolo seba a pri odchode do Hlbiny povedal: 'Neľutujem.' Báseň však stále silnela, už nebola iba hlasom Miláčika smrti a života, teraz ju ako ozvena opakovalo všetko živé aj mŕtve. Hladina oceánu sa začala dvíhať, Slnko zišlo nižšie ku svetu a Taw-qeho tvár bola opäť schopná rozoznať jednotlivých ľudí. Ruky Temnoty a ruky Svetla sa spojili a oheň zišiel z hôr, ako bohovia zdravili Raw-rata a spoločne sa snažili porozumieť si. Stúpajúca hladina pohltila brehy ostrova Blatotvarých, pričom zmietla Jemné ruky a jej otca. Zvyšok kmeňa vybehol na Zlatú tvár, zanechávajúc za sebou svoje obydlia, avšak tam polovicu z nich zmietol oheň a kameň. Miláčik smrti a života videl, ako sa vlny a oheň nežne uzatvorili okolo Jemných rúk a v zúfalstve vykríkol. Sila výkriku sa vpriadla do básne a ľudia horko zaplakali nad smrťou Jemných rúk. Báseň však bola príliš silná, aby sa takto skončila, a preto Miláčik smrti a života s ťažkým srdcom pokračoval. Hladina sa prestala dvíhať a opäť poklesla. Prebudení bohovia opäť zadriemali a sopky sa upokojili. Mocná báseň sa premenila na tichý nárek a vyznanie. Ako odozneli posledné slová, posledné lúče Taw-qeho sa zaleskli na upokojenom oceáne a ľudia sa pomali vracali z úkrytov do svojich obydlí. Akoby zázrakom všetci prežili - okrem Blatotvarých, z ktorých polovica zahynula v plači Zlatej tváre. Miláčik smrti a života, nazývaný už aj Lovec sŕdc a Utešiteľ, sa nikdy nevrátil na breh. Plavil sa po oceáne pri ostrove Blatotvarých, hľadajúc Jemné ruky a prosiac Raw-rata, aby mu ju vydal. Občas sa po ostrovoch rozľahla jeho báseň a vtedy ľudia prestávali pracovať a spoločne s bohmi a Raw-ratom spozorneli a započúvali sa do tichých slov jeho piesní. Po mnohých rokoch sa Raw-rat pri západe slnka stretol s Taw-qem a spoločne zobrali Miláčika smrti a života preč z ríše ľudí, a jeho hlas bol odvtedy poslom medzi svetom temna a svetom svetla. Ľudia sa naučili daru reči a začali tiež skladať básne. Ale každá krásna báseň je iba slabou ozvenou Básne súmraku, ktorá je praotcom všetkých básní a piesní, ktoré prenikajú ľuďom do sŕdc. Sám War-tu sa naučil z Básne súmraku najviac a občas z nej daroval kúsok výnimočným ľudským básnikom, aby pripomenuli Raw-ratovi, že bez svetla by jeho moc nemala zmysel, a bohom, že bez Raw-rata by neboli potrební. Miláčik smrti a života nemal potomkov, ale z jeho bratov vzišiel kmeň Piesňotvorcov, ktorí zasvätili životy Básni súmraku a snažili sa z nej čo najviac darovať Ohňokrvím. V deň, keď zaznela Báseň súmraku, sa svet zmenil. Smrť a život sa silnejšie preplietli a tieňe a žiara v ľudských srdciach sa zvýraznili. Raw-rat našiel spoločnú reč s Taw-qem a múdrosti šamaniek padali do prachu. Avšak nič z toho nevrátilo Jemné ruky do života Miláčika smrti a života, ktorý sa vyspieval z ľudskosti a zomrel v osamelosti.",2018-03-31 13:35:04,2018-04-05 13:26:50,michal
317,221,michal,GRAFORUM,A,2,Stroj na vyznanie,michal,.,2018-04-06 08:30:57,2018-04-06 08:31:48,michal
318,317,michal,GRAFORUM,K,3,1 Alice,michal,.,2018-04-06 08:31:54,2018-04-06 08:32:31,michal
319,317,michal,GRAFORUM,K,3,2 Margaret,michal,.,2018-04-06 08:32:42,2018-04-06 08:33:12,michal
320,317,michal,GRAFORUM,K,3,3 Ester,michal,.,2018-04-06 08:33:15,2018-04-06 08:33:31,michal
321,317,michal,GRAFORUM,K,3,A.L.I.C.E.,michal,.,2018-04-06 08:33:35,2018-04-06 08:33:48,michal
322,221,michal,GRAFORUM,A,2,Ozvena (2018),michal,"Lu vzhliadol od praskajúceho ohňa a vystrúhal grimasu. Kit sedel obďaleč tábora, tesne za hranicou tmy obklopujúcej ohnisko, a rýchlo šepkal do vysielačky. Lu ticho sledoval, ako sa pohybujú Kitove pery, ako nervózne myká očami doprava-doľava. Po chvíli prestal hovoriť, zavrel oči a chvíľu počúval. Potom zložil vysielačku, pričom rýchlo pozrel Luovým smerom a zachytil jeho nesúhlasný pohľad. Vstal a podišiel ku ohňu. Triasol sa od zimy, ale vyzeral šťastný. Teda, vyzeral aspoň o trochu pokojnejšie, ako keď si pred polhodinou trhal vlasy a schúlený do klbka plakal.   'Čo hovorili dnes?' opýtal sa Lu. 'Určite nám prinajmenšom donesú konvoj so zásobami, podľa tvojho nadšenia.'   'Prestaň,' zamrmlal Kit. 'Vraveli, že sme blízko cieľa. Radili mi, aby som sa nebál.'  'Koľkatý krát?' vyzvedal Lu. 'Nie, nehovor mi. Ale človek by povedal, že si to na tisíci krát už konečne zapamätáš a budete môcť prejsť ku niečomu užitočnému.'   Kit mlčal s pohľadom zapichnutým do zeme.  'No, tak či onak, zajtra sa musíme dostať aspoň na úbočie hôr. Záplavy majú začať zajtra a ak si do večera nenájdeme úkryt, niečo z nejakej pekelnej jaskyne nás zožerie ako ty červíka. Takže ak nám tvoji priatelia nesľúbili džíp a kanister, môžu sa pre mňa za mňa kľudne strčiť do riti.'   Kit sa mlčky zabalil do deky a ľahol si tvárou od ohňa. Lua zamrzelo, čo povedal, pretože vedel, že Kit bez liekov znáša cestu nuleárnou pustinou ťažko, ale musí už vyrásť. Lu síce nevie, kto to šepká Kitovi do vysielačky utešujúce slová, ale ak ho to má zdržať od zbierania červíkov, tak mu ju Lu radšej vezme a hodí do ohňa.   Lu si ľahol na chrbát, a ako dohasínal oheň, pozoroval hviezdy. Kedysi dávno, keď bol učiteľom fyziky, vedel vymenovať všetky súhvezdia. Dnes mu bolo však užitočnejšie vedieť vyčistiť vnútro pištole a hľadať studničky nenakazené rádioaktívnym prachom. Teraz mu hviezdy už nič nehovorili.   Obrátil sa na bok a zaspal.   {SPLIT}   Na druhý deň skoro ráno zbalili tábor a vybrali sa na záverečnú cestu púšťou. Ostrý vietor ich šľahal do tvárí a zanášal teplé čiastočky prachu do každého ohybu oblečenia. Hoci si chránili oči, nos a ústa rúškou, stále kašľali. Každý, koho stretli, stále kašľal. Všetci napokon vykašľali kúsky vlastných pľúc a zomreli. Ale Luovi to nevadilo. Aspoň mal stály prísun ako-tak nového šatstva a občas dokonca fľaše vody. Udivovalo ho, ako sa preživší nevedeli zbaviť peňazí. Každý pri sebe nosil peňaženku plnú bankoviek a mincí. Akoby to ešte mohlo byť na niečo dobré. Hoci je pravda, že bankovkami sa dobre zapaľoval oheň.   Kráčali celý deň, zastavili sa iba na desať minút, aby vyhrabali zo zeme za hrsť červíkov. Stačilo tých pár centimetrov a dážďovky boli uchránené pred zbytkovým žiarením. Bolo ich však stále menej, keďže neustále duniaci vietor preosieval pôdu a rádioaktívny prach sa dostával stále hlbšie a hlbšie.   Keď sa veľké, červené slnko konečne sklonilo ku obzoru, zastavili na úpätí prvej Yosemitskej hory. Za pohorím sa rozliehala kalifornská planina a neistá budúcnosť. Lu sa obrátil ku Kitovi a povedal:   'Na noc si musím nájsť úkryt. Choď na západ a hľadaj nejakú vhodnú jaskyňu. Stretneme sa tu o štvrťhodinu.'   Kit prikývol a vybral sa po kľukatej cestičke tiahnucej sa popod horským masívom.   Lu po piatich minútach našiel úzku dieru v zemi. Zobral kus látky, patriaci nedávno zosnulej matke, ktorú našli na vyhorenej benzínovej stanici, a zapálil ho nad provizórnym ohňom. Hodil ho do diery čakal. O chvíľu sa z otvoru začalo dymiť a s pištaním odtiaľ vyskočila líška. Lu ju rýchlym, nacvičeným pohybom pribodol nožom do prachu. Ľavou rukou jej pritlačil hlavu o zem, aby ho nepohrýzla, a čakal, kým sa prestane metať. Po chvíli vytiahol nôž a prezrel si úlovok. Bola to besná líška, krvavá pena jej pokrývala papuľu aj srsť. Lu ju chytil za chvost az celej sily hodil preč. Už ani nepamätal, kedy naposledy videl normálne zviera netrpiace besnotou.   Vytiahol baterku zabalenú v plastovom sáčku a prezrel si vnútro jamy. Nič, iba hlinená podlaha zvažujúca sa v pätnásťstupňovom uhle asi štyri metre od ústia. Toto na noc postačí. Lu sa vystrel a vybral sa po Kita.   Keď priešiel k dohodnutému miestu stretnutia, našiel tam Kita, ako leží na zemi a skuvíňajúc udiera päsťami do zeme.   'Čo sa deje?' opýtal sa Lu a obozretne sa približoval ku priateľovi. Kit ku nemu zdvihol zakrytú tvár a kričal:   'Odmlčali sa! Nikto sa neozýva! Vysielačka sa pokazila!'   Vedľa neho ležala v prachu jeho vysielačka. Lu ju zdvihol a priložil k uchu. Nič, iba statický šum. Skúsil niečo odvysielať, ale nedočkal sa odpovede. Kit pri pohľade na Luove márne pokusy zreval od bolesti a začal sám seba mlátiť päsťami. Chcel si strhnúť rúšku a vraziť tvár do prachu, ale Lu ho schmatol za plecia a odvliekol až do jamy. Chcel ho nejako uistiť, že je to v poriadku, ale sám vedel, že to tak nie je. Kit sa schúlil na dne nory a ticho vzlykal, až kým nezaspal.   Lu si sadol pred vchod a zamyslene pozoroval západ Slnka, zväčšený oblakmi prachu víriacimi nad obzorom. Ruka mu zablúdila do vrecka na bunde. Nahmatal niečo hranaté a spomenul si, že si tam vysielačku odložil, keď Kit dostal záchvat. Obzeral si ten prístroj, na ktorom záviselo duševné zdravie jeho priateľa. Odskrutkoval uzáver a okom vyštudovaného inžiniera si prezeral vnútro stroja. Hoci bolo zanesené prachom, hneď si všimol, že niečo nie je v poriadku. Nikde nebola anténa. Vlastne tam nebolo nič, ani prijímač, ani vysielač. Iba reproduktor a malý integrovaný obvod. Lu z neho vytrel prach a všimol si, že jeden káblik je zlomený. Vytiahol nožík, odtránil z nalomených koncov izoláciu, pritisol ich ku sebe a zlepil kúskom živice, ktorú nosil so sebou, odkedy našiel posledný ihličnatý strom v krajine. Vrátil zadný kryt na svoje miesto, priložil vysielačku k uchu a odvysielal: 'Bojím sa.'   Vysielačka zapraskala a ozval sa hlboký mužský hlas: 'Neboj sa. Sme tu s tebou a myslíme na teba. Každým dňom si bližšie ku cieľu. Buď odvážny.'   A ticho.   Lu preglgol a odvysielal: 'Kto si? Kde ste?'   'Neboj sa. Sme tu s tebou a myslíme na teba. Každým dňom si bližšie ku cieľu. Buď odvážny.'   'Prežilo vás veľa? Kde máte základňu? Ako vyzerá situácia vo východnej Ázii?'   'Neboj sa. Sme tu s tebou a myslíme na teba. Každým dňom si bližšie ku cieľu. Buď odvážny.'   Lu zložil vysielačku do lona. Samozrejme. Jedna prednahratá správa, žiadna rádiostanica. To bolo všetko, čo vysielačka dokázala: Opakovať dokola tú istú správu, ktorej pôvodný autor už bol asi mŕtvy.   Lu nevedel, čo si o tom myslieť. Tak šiel spať.   {SPLIT}   Na druhý deň kráčali Kit s Luom mlčky hore na Yosemitské pohorie. Lu si všimol, že Kit kráča s pohľadom zapichnutým pod nohy a nevníma nič okolo sobe. Ale tak kráčal už dva mesiace. Bezmocne.   Lu pristúpil ku Kitovi a podal mu vysielačku, ktorú vylovil z vrecka. 'Skús to teraz,' zavrčal.   Kit na neho chvíľku hľadel, potom mu vytrhol vysielačku, vrhol sa ku zemi a šepkal do nej nezrozumiteľné slová. O chvíĺu sa rozplakal od šťastia a objímal Luove nohy.   'Poď, nesmieme strácať čas,' zamrmlal Lu. Kit sa tackavo postavil a pokračoval v ceste, pritískajúc si vysielačku ku prsiam ako vzácny poklad. Lu kráčal za ním. Chcel niečo povedať. Musel mu to povedať. Ale prečo? Aj tak zomrú. Yosemitské hory nikdy neprekročia a aj keby áno, čo nájdu? Viac pustatiny? Za pár týždňov zomrú. Prečo by aspoň jeden z nich nemal byť počas tej doby šťastný?",2018-04-09 21:34:41,2018-04-09 21:39:25,michal
325,128,eva,OHISTORY,A,2,(1939) Rodný dom,eva,"Narodila som sa v kaštieli v Žarnovici. Moji rodičia neboli potomkovia šľachty. Žarnovický kaštieľ,ako ho nazývajú Žarnovičania, bol posatvený ako opevnené sídlo (pôvodne hrad/ v roku 1490 Filipom Dóczym, zrejme na staršom základe. Ide o typ neogotickej stavby bez veže, s vysokým trojpodlažným palácom. Stál na vyvýšenom mieste, vidno ho zďaleka. V 16. a 17. storočí sa bránil Turkom. Potom bol niekoľkokrát opravovaný a prestavovaný. Neskôr  prešiel do vlastníctva štátu. V prvej polovici 20. storočia bol obnovený a prispôsobený potrebám doby. Na prvom poschodí boli vybudované kancelárie, na treťom poschodí byty. Môj otec  v jednej z týchto kancelárií mal pracovisko a o poschodie vyššie býval so svojou rodinou, teda s manželkou a jedným synom Eduardom. Čoskoro mal do rodiny pribudnúť ďalší prírastok. V jeden chladný februárový deň, utorok, ozvali sa prvé príznaky očakávanej udalosti.   Povolali 'babicu'. Otec sa s manželkou ráno rozlúčil a odišiel do práce. Krátko popoludní sa ponáhľal po schodoch do bytu. Na schodišti stretol mladú maminu pomocnicu v domácnosti. 'Marka, čo je nové' opýtal sa jej. 'Nič. Pani majú dievča' znela odpoveď. Túto repliku mi otec čas od času  s úsmevom na tvári opakoval a hľadel na mňa zamilovane. Na takúto otcovu spomienku sa nedá len tak zabudnúť. O dva roky neskôr sa na kaštieli ešte narodil môj mladší brat Václav a o ďalší rok sme sa odsťahovali. Ja sa na interiér nášho bytu v kaštieli nepamätám, ale Edo mal už 5 rokov. On si spomína na klenby v miestnostiach, na malú skrinku, ktorú sme mávali aj v neskorších bytoch a na jedného suseda.Tiež  si spomína na našu veľkú izbu,  na podlahe s čiernymi parketami a na to, ako okolo izby sa premával na šľapacom aute.  Koľkokrát som cestovala cez Žarnovicu, či vlakom alebo autom,vždy som sledovala pohľadom kaštieľ, dokiaľ sa mi nestratil z očí. To je môj rodný dom, tam je moja rodná izba. A sledovala som, že kaštieľ už nebol využitý, viditeľne  chátral a chátral. Časy sa zmenili aj spôsob života sa zmenil. Už nielen noviny, rádio, televízia ale internet mi priniesol poznatky, o ktorých som často premýšľala. Najprv o kaštieli nebývali zmienky. Asi pred dvomi rokmi bola prvá správa, potom bolo správ viac, v poslednej dobe sa správy často menili a sú dobré. V dobe, keď som sa narodila, Žarnovica bola obcou, teraz je mestom.Obyvatelia, aj činitelia na úradoch majú záujem o zachovanie kaštieľa. Najprv ho predali záujemcovi zo Španielka, ktorý ho hodlal opraviť. Roky ubiehali a žiadna oprava sa nekonala. Keď kaštieľ už vyzeral tak, že sa každú chvíľu zrúti, odkúpili ho naspäť a na moju veľkú radosť, začala sa oprava. Najprv strecha, potom horné poschodie.  Pri sledovaní prác sa veľmi teším. Teraz už na jednotlivých záberoch na internete v opravených miestnosti vidieť klenby. Na fasáde kaštieľa je umiestená pamätná tabuľa na udalosť, kedy  počas SNP Trnavská posádka s 200 vojakmi prechodne sídlila v kaštieli. Pred kaštieľom je  postavený pamätník SNP 'Partizán' na pamiatku porady ilegálnych pracovníkov novobanského a zvolenského okresu ako prípravu na povstanie. Teším sa tomu, aký plán majú Žarnovičania  na využitie kaštieľa.Počítajú so stálou vojenskou expozíciou, so spoločenskými a obradnými miestnosťami a na moju najväčšiu radosť s knižnicou. Moja ohromná radosť sa týka toho, že v mojej rodnej izbe bude knižnica.Môže si človek priať niečo lepšie,krajšie  a niečo viac? Ak sa dožijem toho, že oprava kaštieľa bude hotová, darujem do knižnice jeden alebo dva Milankove obrazy.Ak sa toho nedožijem, dúfam, že to urobíte za mňa. To bude splnený môj sen, ktorý sa mi ešte nestačil ani zasnívať a s veľkou pravdepodobnosťou sa splní.",2018-11-01 09:04:26,2018-12-09 16:43:42,palo4
326,221,michal,GRAFORUM,N,2,Re: Michal,michal,New item from ID 221,2019-03-03 10:36:24,2019-03-03 10:36:24,michal
